THEODULFI
AURELIANENSIS EPISCOPI
<small>[Note: <nobr><sub></sub></nobr> <em>De ordine baptismi.</em> Ex quatuor hujus libri exemplaribus,
quae in manus meas venerunt, tria sunt
quae ad Magnum episcopum missum docent, Virdunense,
Divionense et Vaticanum, quartum Corbeiense
pro Magno Joannem habet, mendose ut opinor. Exstat
sane apud nos Magni ejusdem Senonensis episcopi,
<em>De mysterio baptismatis,</em> sic enim appellat,
brevis libellus, nondum editus, ad Carolum imp., in
quo se ad scribendum regio jussu impulsum testatur.
Exstat et inter Alcuini Opera liber de sacro item
<nobr><sub></sub></nobr> baptismate ad Carolum eumdem, falsa conjectura,
quod titulo careret, Alcuino ascriptus, cum auctor
revera sit Amalarius episcopus, quemadmodum ex
codice Petaviano didicimus. Et vero quae sub ejus
libri finem leguntur, Dixisti, serenissime Auguste,
velle vos scire qualiter nos et nostri suffraganei doceremus
populum Dei de baptismi sacramento,
ejusmodi sunt, quae in Alcuinum, qui episcopus non
fuit, cadere non possint, apprime autem conveniunt
Amalario episcopo Trevirensi.]</small> DE ORDINE BAPTISMI AD MAGNUM SENONENSEM LIBER. </center></h4>
<p><nobr><sub></sub></nobr> Reverentissimo atque charissimo fratri Magno
episcopo Theodulfus salutem.</p>
<p>Praeceptum tuum, vir venerabilis Magne, peregi,
et si non solerti efficacia, plena tamen obedientia.
Praecepisti enim mihi, imo per te charitas praecepit,
ut quibusdam quaestionibus de ordine baptismi
a domino et glorioso imperatore Carolo tibi transmissis
breviter et cito responderem. Coarctantibus
itaque me hinc brevitate, qua cogebar brevi sermone
res magnas expedire, illinc temporis angustia, qua
cito quod jusseras adimplere volebam, explevi quod
jussisti. Quod opus o utinam esset tam efficaciter
expletum, quam est libenter susceptum! Quanquam
ergo mihi spatiose tractandi, et Patrum volumina
revolvendi, quibusdam occupationibus praepedientibus,
<nobr><sub></sub></nobr> facultas nulla suppeteret, et me ad jussionem
implendam charitas permoveret: de singulis quae
mihi occurrere potuerunt celeri cursu scripsi, et
vestrae fraternitati nisi, ut si non habuerint responsa
emolumentum, saltim obedientia habeat fructum.
Quaestiones interea istae, ut ego te nosse certus
sum, a regali necessitudine non sunt factae necessitate
discendi, sed studio docendi: nec ut ipse his
absolutis de nescitis valeat imbui, sed ut alii de
somno desidiosi torporis ad rerum absolvendarum
utilitatem valeant excitari. Quippe cui hoc semper
familiare est, ut exerceat praesules ad sanctarum
Scripturarum indagationem, et sanam sobriamque
doctrinam, omnem clerum ad disciplinam, philosophos
ad rerum divinarum humanarumque cognitionem,
<nobr><sub></sub></nobr> monachos ad religionem, omnes generaliter
ad sanctitatem, primates ad consilium, judices ad
justitiam, milites ad armorum experientiam, praelatos
ad humilitatem, subditos ad obedientiam, omnes
<nobr><sub></sub></nobr> generaliter ad prudentiam, justitiam, fortitudinem,
temperantiam atque concordiam. His et his
similibus rebus ille virorum optimus, Deo sibi propitio,
sanctae Ecclesiae fastigium accumulare non
cessat, et admirabili in rerum ecclesiasticarum sive
civilium administratione strenuus, et sapientiae fonte
redundat, et virtutis exhibitione triumphat.</p>
<br> <h4><center>I
<em>Cur infans catechumenus efficitur.</em> </center></h4>
<p>Quod modo infantes catechumeni efficiuntur antiquus
mos servatur. Quicunque enim ad apostolos
credentes baptizandi adveniebant, instruebantur
et docebantur ab eis, et instructi et docti de sacramento
baptismatis et de caeteris regulis fidei, accipiebant
sacrosanctum mysterium baptismatis. Unde
<nobr><sub></sub></nobr> ait Apostolus: <em>An ignoratis, fratres, quia quicunque
baptizati sumus in Christo Jesu, in morte ipsius baptizati
sumus</em> <strong>(Rom. VI, 3)</strong>? In quibus verbis ostenditur,
non eos ignorasse sacramenti baptismatis arcana
qui baptizabantur. Sed et Dominus non utcunque
ait, Ite, baptizate; sed, <em>Ite, et docete omnes
gentes, baptizantes eos</em> <strong>(Matth. XXVIII, 19)</strong>. Ut nosse
possimus, primum instruere et docere debere eum
qui baptizandus est, et postea baptizare. Infantes
ergo et audientes et catechumeni fiunt, non quo in
eadem aetate et instrui et doceri possint, sed ut antiquus
mos servetur, quo apostoli eos quos baptizaturi
erant primum docebant et instruebant, sicut
jam dictum est.</p>
<br> <h4><center>II.
<em>Quid sit catechumenus.</em> </center></h4><nobr><sub></sub></nobr> 
<p>Catechumenus autem audiens, sive instructus interpretatur.
Genus enim humanum audit et instruitur
antequam ad baptismum veniat. Et quod per
<nobr><sub></sub></nobr> Moysem quondam audierat, <em>Audi, Israel, Dominus
Deus tuus Deus unus est</em> <strong>(Deut. VI, 4)</strong>, et per leges
et prophetas instruebatur ad unius veri Dei cultum:
modo per sacerdotum ministerium et audiens efficitur
ut instrui valeat, et relicto ritu quo creaturae
deserviebat, soli creatori Deo deserviat. Sic enim
catechumeni in Christum credunt, ut adhuc sua
peccata portent. De quibus puto in Evangelio dictum,
Qui dum crederent in Jesum, ipse <em>Jesus non se credebat
eis</em> <strong>(Joan. II, 24)</strong>. Quicunque ergo a Joanne
docebantur, sive instruebantur et baptizabantur,
quia baptismus ejus peccata delere non poterat, catechumenorum
typum praetulisse noscendi sunt.</p>
<br> <h4><center>III.
<em>Cur exsufflatur.</em> </center></h4>
<p><nobr><sub></sub></nobr> In quorum etiam facie a sacerdote per exsufflationem
signum crucis fit, ut et diabolus fugetur, et
Christo via praeparetur: ut qui illecebrosa persuasione
sua generis humani, quod in primordio sui
spiraculum vitae acceperat, habitator erat, ejus virtute
et sacratissimo signo per ministerium sacerdotum
exire cogatur, qui et in discipulos suos insufflasse,
et spiritus immundos increpasse legitur.</p>
<br> <h4><center>IV.
<em>Cur exorcizatur.</em> </center></h4>
<p>Unde et exorcizatur idem malignus spiritus, ut
exeat et recedat ab illo plasmate, quod jam dudum
per peccatum primi hominis possidebat. Et quia
non est, juxta Apostolum, <em>conventio Christi ad Belial,
nec societas luci ad tenebras</em> <strong>(I Cor. VI, 15)</strong>, egrediantur
<nobr><sub></sub></nobr> tenebrae et lux vera Christus ingrediatur.
Qui et in Zacharia typice propter peccata nostra,
quae in corpore suo portavit, sordida vestimenta habuisse
legitur <strong>(Zach. III, 3)</strong>. Et increpans Satanam,
Hierusalem elegit, sanctam videlicet Ecclesiam, quae
est Visio pacis, quam quotidie prole nova fecundet.
Cui per prophetam dicitur: <em>Filii tui de longe venient,
et filiae tuae de latere surgent</em> <strong>(Isa. LX, 4)</strong>. Exorcismus
praeterea est sermo increpationis sive conjurationis.
Unde et in Actibus apostolorum exorcistae
fuisse leguntur, et sancta Ecclesia inter gradus ecclesiasticos
exorcistarum etiam ministerium habet.
Sciendum namque est quia cum exorcizatio fit, ille
procul dubio exorcizatur qui et baptismati, et saluti
fidelium, et omnibus virtutibus ejus contrarius
<nobr><sub></sub></nobr> est. Illo enim exorcizato sive expulso, divini verbi
condimentum credentibus datur.</p>
<br> <h4><center>V.
<em>Cur catechumenus accipit salem.</em> </center></h4>
<p>Et idcirco hi qui baptizandi sunt salem in sacramento
accipiunt, ut ejus gustu condimentum sapientiae
percipiant, neque a sapore Christi decipiantur,
et sint insulsi et fatui. Qui enim ait discipulis suis:
<em>Vos estis sal terrae</em> <strong>(Matth. V, 13)</strong>, ipse dixit: <em>Nemo
mittens manum suam in aratro, et respiciens retro,
regno coelorum aptus esse potest</em> <strong>(Luc. IX, 62)</strong>. Ut
autem qui baptizantur regno coelorum apti sint, et
ne praeterita peccata iterantes respiciant retro, et
efficiantur statua salis, et remanentes insensati exemplo
<nobr><sub></sub></nobr> poenae suae alios condiant, debent accipere
salem sapientiae, ut quidquid in eis fluxum et fluidum
est, verbi Dei sale curetur, et juxta Apostolum
memores sint uxoris Lot. Et sicut Elisaeus salis
immissione sterilitatem aquae curavit, ita nimirum
verus Elisaeus Dominus noster Jesus Christus
verbi sui sapore fluidam generis humani sterilitatem
ad dulcem fidei et bonorum operum saporem perducit.
Cujus fidei firmitas tunc jam clare elucescit,
cum is qui audierat solius Dei cultum esse tenendum,
unde audiens vocatus est, et instrui coeperat
de verae religionis cultu, unde catechumenus vocatus
est, et per exsufflationem et exorcizationem a
maligno spiritu erutus est, et in datione salis jam
habere coepit gustum divini verbi, tradatur ei
<nobr><sub></sub></nobr> symbolum, id est verae fidei integra et inconvulsa
confessio, ut domus prisco habitatore derelicto fide
ornetur, et de qua spinae incredulitatis evulsae sunt,
incipiant in ea verae fidei documenta plantari. Prius
enim evellendae sunt incredulitatis sive vitiorum
spinae, et postea plantanda sunt fidei et bonorum
operum rudimenta. Unde et Dominus ante faciem
filiorum Israel septem gentes typum vitiorum tenentes
contrivit, in quarum loco in typo virtutum Israeliticum
populum collocavit. Et ad Jeremiam prophetam
dicit: <em>Ecce constitui te hodie super gentes et
super regna, ut evellas, et destruas, et dissipes, et
disperdas, et aedifices, et plantes</em> <strong>(Jer. I, 10)</strong>. Prius
enim dixit evulsionem, et destructionem, et dissipationem,
et dispersionem, et postea subjecit aedificationem
<nobr><sub></sub></nobr> et plantationem, et per eumdem prophetam
ait: <em>Sicut vigilavi super eum, ut evellerem et demolirer
et dissiparem et dispergerem et affligerem, sic
vigilabo super eos, ut aedificem et plantem</em> <strong>(Jer. XXXI,
28)</strong>. Et hoc ideo quia post exorcizationem et exsufflationem,
symboli sequitur traditio.</p>
<br> <h4><center>VI.
<em>Quae sit interpretatio Symboli secundum Latinos.</em> </center></h4>
<p>Quod symbolum Latine indicium, vel signum, vel
collatio interpretatur. Indicium, quia per id indicatur
fidei integritas; signum, quod eo bene retento
et intellecto fideles ab infidelibus discernuntur; collatio,
quia in eo apostoli omnem fidei integritatem
contulerunt. Quod autem omnes pari fidei sinceritate
<nobr><sub></sub></nobr> corde retinebant, ore confessi sunt, et singuli
proprias sententias conferentes, symbolum, id est
totius fidei collationem, ediderunt. Discessuri enim
ab invicem normam futurae praedicationis in commune
statuerunt, ne localiter ab invicem discedentes
diversum aliquid vel dissonum praedicarent. Decentissimum
namque et utile erat, ut quibus erat
anima una et cor unum in Domino, et quos sancti
Spiritus afflatus vegetabat, unius etiam fidei confessio
exornaret. Nec enim dirimi in aliquo vel poterant
vel debebant, qui unius fidei vinculo nectebantur.
Plerique interea verbum abbreviatum per
Isaiam prophetam, in Symbolo et oratione Dominica
intelligi volunt. In altero enim fidei, in altero precum
continetur integritas, ut et in duodecim verbis duodecim
<nobr><sub></sub></nobr> apostolorum doctrina, et in septem petitionibus
omne contineatur quidquid ad praesentis et futurae
vitae pertinet dispensationem. Quamvis etiam totius
doctrinae verbum dici possit abbreviatum, quia quod
prius lex et prophetae continebant in latitudine praeceptorum,
veniens Dominus pronuntiavit et dixit,
<em>Diliges Dominum tuum ex toto corde tuo, et ex tota
anima tua, et ex totis viribus tuis, et proximum tuum
tanquam teipsum. In his duobus mandatis tota lex
pendet et prophetae</em> <strong>(Matth. XXII, 37)</strong>. In quo evidenter
prophetas et legem duobus his sermonibus
breviat. Haec de Symbolo et nomine ejus dicta
sint.</p>
<br> <h4><center>VII.
<em>De credulitate, quomodo credendum sit in Deum Patrem
</em><nobr><sub></sub></nobr> <em>omnipotentem, et in Jesum Christum Filium
ejus et in Spiritum sanctum, sanctam Ecclesiam
catholicam, et caetera quae sequuntur in eodem Symbolo.</em> </center></h4>
<p>Ceterum fides quae in hoc symbolo continetur, ita
ab his qui baptizandi sunt intelligi debet, ut credant
in Deum Patrem omnipotentem, creatorem omnium
visibilium et invisibilium, qui solus quia non est de
alio, ideo solus appellatur ingenitus. Et in Jesum
Christum Filium ejus, per quem omnia facta sunt,
verum Deum unigenitum verumque Dei Filium, non
factum aut adoptivum, sed genitum et unius cum
Patre substantiae, atque ita per omnia aequalem Deo
Patri, ut nec tempore, nec gradu, nec potestate esse
possit inferior, tantumque esse illum qui est genitus,
quantus est ille qui genuit. Credant etiam eum
<nobr><sub></sub></nobr> natum de Spiritu sancto ex Maria semper virgine:
id est, ut Spiritu sancto cooperante, verum sibi corpus
ex virgine idem Dei Filius assumpserit, ut qui
erat in divinitate Dei Patris Filius, ipse factus sit in
humanitate hominis matris Filius. Credant etiam
eum descendisse ultimo tempore pro redemptione
mundi a Patre, qui nunquam desiit esse cum Patre,
et hominem verum factum, ut humanum genus homo
liberaret. Et ipse qui absque initio aeternitatem cum
Patre et Spiritu sancto possidet, in fine saeculorum
perfectum naturae nostrae hominem susceperit, et Verbum
caro factum sit, assumendo humanitatem, non
permutando divinitatem. Credant etiam eum pertulisse
passionem et mortem, non in virtute divinitatis, sed
in infirmitate humanitatis, mortuum vera carnis
<nobr><sub></sub></nobr> morte, resurrexisse vera carnis resurrectione, et resurrectione
sua spem nobis resurrectionis contulisse:
ita duntaxat ut sicut ille tertia die resurrexit vivus a
mortuis, ita et nos in fine saeculorum resurgamus in
eadem qua nunc vivimus carne. Credant etiam eum in
eodem corpore, quod de virgine assumpsit, et passionem
sustinuit et resurrexit, ascendisse in coelum,
et in eodem et nunc esse, et ad judicium venturum
esse, et resuscitatis omnibus, dare aliis pro peccatis
supplicii aeterni sententiam, aliis pro justitiae meritis
aeternae beatitudinis praemium. Credant et in
Spiritum sanctum, Deum verum ex Patre Filioque
procedentem, aequalem per omnia Patri et Filio, voluntate,
potestate, aeternitate, substantia, nec esse
<nobr><sub></sub></nobr> in hac sancta Trinitate ullos gradus quibus aliquis
inferior superiorve dici possit. Credant etiam sanctam
Ecclesiam catholicam, id est universalem, non
in sanctam Ecclesiam, ut credentes in Trinitatem.
Credant ejusdem sanctae Trinitatis domum esse sanctam
Ecclesiam. A cujus communione discedentes
schismatici et haeretici vocantur, et aeterna damnatione
puniuntur. In ejus vero communione permanentes,
et membra Christi esse, et remissionem peccatorum
percipere, et ad vitam aeternam pertinere.
Quia ergo parvuli, necdum ratione utentes, haec minime
capere possunt, oportet ut cum ad intelligibilem
aetatem pervenerint doceantur, et fidei sacramentis,
et confessionis suae mysteriis, ut ea veraciter
credant et diligenti cura custodiant. Confessionem
<nobr><sub></sub></nobr> suam plane diximus, quia quamvis illi necdum
loqui possint, pro illis et confitentur et loquuntur
qui eos de lavacro fontis suscipiunt. Nec immerito
dignum est, ut qui aliorum peccatis obnoxii sunt,
aliorum etiam confessione per mysterium baptismatis
remissionem originalium percipiant peccatorum.</p>
<br> <h4><center>VIII.
<em>De scrutinio.</em> </center></h4>
<p>Qui vero illius sunt jam aetatis ut rationem credulitatis
suae reddere possint, diligenti examine
scrutandi sunt, utrum veraciter credant, an alicujus
falsitatis in eis macula celetur: ne dum, aut timore
aut favore terrenarum potestatum, aut acquisitione
quarumdam rerum, ad baptismatis sacramentum
<nobr><sub></sub></nobr> ignorantibus ministris Ecclesiae perveniunt, tradatur
sanctum canibus, et mittantur margaritae inter
porcos, et lupi ovina pelle vestiantur. Hunc enim
morem Ecclesia servare consuevit, ut per aliquot
dierum spatium hi qui in solemnitate Paschali baptizandi
sunt scrutentur, ut instructis et doctis, et
simplici corde ad fidem veram venientibus, vitae
sacramenta impertiantur. Quibus ut aptiores inveniantur
baptismatis sacramento, et eorum fides
probabilior sit, quaedam fiunt corporaliter, quae
spiritali gustu degustata mysticum quid et spiritale
sapiant.</p>
<br> <h4><center>IX.
<em>Cur tanguntur de sputo aures et nares.</em> </center></h4>
<p>Tanguntur itaque de sputo nares et aures, et dicitur:
<nobr><sub></sub></nobr> Effeta. Nares, ut Christum in odore unguentorum
sequantur et dicant: <em>Trahe me, post te curremus</em>
<strong>(Cant. I, 3)</strong>, et cum Apostolo profiteantur dicentes:
<em>Christi bonus odor sumus Deo</em> <strong>(II Cor. II, 15)</strong>, et
illius membra efficiantur cui dicitur: <em>Et odor vestimentorum
tuorum super omnia aromata</em> <strong>(Cant. IV,
10)</strong>. Quem odorem tunc bene habere poterit, si cum
Maria, quae interpretatur domina sive luminatrix,
alabastro unguenti, hoc est sacrae fidei puritate et
bonae operationis exercitio, ungant pedes Jesu, apostolorum
videlicet monita complentes vel praedicatorum
quorumlibet, per quos Christus inambulat,
et domus, mundus videlicet sive universitas sanctae
Ecclesiae, eorum bona opinione, quasi quodam
<nobr><sub></sub></nobr> dulci et suavi odore repleatur. Et quia plerumque
odoris suavitas et diversa thymiamata dissolutis et
amatoribus conveniunt, isti e contrario, et continentes
et Christi amatores effecti illius solummodo
salutiferum semper amplectantur odorem. Tanguntur
et aures, ut audientes verba Dei et facientes
ea, similes sint secundum Evangelium viro sapienti,
qui aedificavit domum suam supra petram <strong>(Matth.
VII, 24)</strong>, et spiritali auditu semper spiritalia auscultent:
ut cum David dicere possint: <em>Audiam quid
loquatur in me Dominus Deus</em> <strong>(Psal. LXXXIV, 9)</strong>, et
cum Isaia, <em>Dominus Deus aperuit mihi aurem, ego
autem non contradico, retrorsum non abii</em> <strong>(Isa. L,
5)</strong>; ut quae spiritaliter dicuntur spiritaliter audientes,
ad spiritalium operum emolumenta perveniant.
<nobr><sub></sub></nobr> Cum itaque Dominus in Evangelio dicit: <em>Qui
habet aures audiendi audiat</em> <strong>(Matth. XI, 15)</strong>, et Joannes
in Apocalypsi sua: <em>Qui habet aures audiendi
audiat quid Spiritus dicat Ecclesiis</em> <strong>(Apoc. II, 7)</strong>; hic
non aures carnales, sed spiritales quaeruntur, et
per aurium nomen interioris hominis auditus designatur.
In sacro etenim eloquio plerumque per
membra corporis spiritales animae virtutes intelliguntur.
Quia ergo divinitas hominem assumens,
quoddam ex connexione duarum substantiarum in
una Dei filii persona collyrium fecit, unde genus
humanum quod caecum a primis parentibus natum
erat illuminaret, non ab re sputo aures tanguntur
et nares, ut qui expuens linguam muti tetigerat,
et sputo lutum fecerat, et oculos caeci nati
<nobr><sub></sub></nobr> aperuerat, nunc per ministerium sacerdotum, et
auditum spiritalem his qui baptizandi sunt tribuat,
et recte loquendi, id est fidem veram confitendi
facultatem praebeat, et nares quibus bonum Christi
odorem capiant aperiat. Pectus enim illius qui
baptizatur refertum semper esse debet, et divini
odoris nectare et spiritali unctione delibutum.</p>
<br> <h4><center>X.
<em>Cur pectus oleo ungitur, vel scapulae signantur, vel
liniuntur.</em> </center></h4>
<p>Unde etiam his qui baptizandi sunt pectus de oleo
et scapulae tanguntur, ut illius olei sancti videlicet spiritus
unctione leniti, de quo Apostolus ait: <em>Sicut unctio
ejus docet nos de omnibus</em> <strong>(I Joan. XXII, 7)</strong>, ante
et retro muniti, id est contra omnia prospera sive
<nobr><sub></sub></nobr> adversa sint circumspecti, et coelestium animalium
imitatione ante et retro pleni sint oculis, id est, in
praeteritum et futurum respicientes salutis suae custodiam
non amittant. Tangitur eis pectus, ut cum
David dicere possint: <em>Et misericordia ejus praeveniat
me</em> <strong>(Psal. LVIII, 11)</strong>. Tanguntur scapulae, ut
cum eodem dicant: <em>Et misericordia ejus subsequatur
me</em> <strong>(Psal. XXII, 6)</strong>. Id est anteriora, ut bene
velint; posteriora, ne frustra velint. Bene autem
velle et perficere ab eo nobis datur, a quo est omne
datum optimum, et omne donum perfectum. Et quoniam
in cordis nomine saepe mens designatur, sicut
est illud. <em>In toto corde meo exquisivi te</em> <strong>(Psal. CXVIII,
10)</strong>, et in olei nomine intelligitur unctio sancti Spiritus,
<nobr><sub></sub></nobr> sive opera luminis et misericordiae, cordis
locus unctione utrimque munitur, id est anterior
et posterior, et undique mens Christiani et pinguedine
sancti Spiritus, et operibus luminis atque misericordiae
exuberet.</p>
<br> <h4><center>XI.
<em>Quid sit abrenuntiatio?</em> </center></h4>
<p>Quibus bene exuberat, si abrenuntiando diabolo
et operibus ejus, dominationem illius aspernetur,
et jugum quod se premebat, illius olei unctione
fatiscat, et impleatur illud propheticum: <em>Computrescet
jugum a facie olei</em> <strong>(Isa. X, 27)</strong>. Abrenuntiare
etenim poni solet pro eo quod est spernere,
rejicere, contradicere, sive aliud quid quod hoc
verbo in hoc sensu exprimi potest. Quamvis enim
<nobr><sub></sub></nobr> illius verbi quod est nuntio sensus in promptu sit,
cum sine praepositione profertur, et accepta praepositione
interdum a sua significatione non longe recedat,
ut est illud: <em>Narrabo et renuntiabo</em> <strong>(Psal.
LIV, 18)</strong>, interdum vero in alium sensum vertatur,
ut est illud: <em>Sic ergo omnis ex vobis qui non renuntiat
omnibus quae possidet, non potest meus esse discipulus</em>
<strong>(Luc. XIV, 33)</strong>; abrenuntiare tamen semper
in eo sensu poni consuevit quem superius diximus.
Abrenuntiare etenim se fatetur Satanae, et omnibus
operibus ejus, et omnibus pompis ejus. Quam abrenuntiationem
recte confessio sanctae Trinitatis sequitur,
ut ubi abundavit peccatum superabundet
gratia, et ubi computruit jugum diaboli a facie unctionis
Spiritus sancti, adveniat illius jugum qui
<nobr><sub></sub></nobr> dixit: <em>Discite a me quia mitis sum et humilis corde,
et invenietis requiem animabus vestris. Jugum enim
meum suave est, et onus meum leve</em> <strong>(Matth. XI, 29)</strong>.
Satanas enim, qui et diabolus nuncupatur, a fidelibus
abrenuntiatur ut Deo Salvatori liberius serviatur,
quia juxta ejusdem Domini vocem, <em>Nemo potest
duobus dominis servire</em> <strong>(Luc. XVI, 13)</strong>.</p>
<br> <h4><center>XII.
<em>De abrenuntiatione Satanae, et omnibus operibus
ejus atque pompis, vel quae opera diaboli et
pompae.</em> </center></h4>
<p>Abrenuntiatur etiam operibus ejus, quia opera
illius contraria sunt operibus Salvatoris; et quia
ille armis suis, id est vitiis, genus humanum sibi
subjecit, Dominus armis suis, id est virtutibus,
<nobr><sub></sub></nobr> illum debellavit. In illius enim militia, id est peccatis
nostrae servitutis permanens, accepit mortem:
in istius militia, id est virtutibus, accipimus vitam
aeternam. Septem itaque principalia vitia,
quibus diabolus genus humanum infestat, non incongrue
opera Satanae dicere possumus; quibus
opponuntur septem principales virtutes, quae opera
sunt procul dubio salutaria. Nec minus interea
pompis ejus abrenuntiatur, quae utique opera sunt
Satanae: sed eo quasi discerni videntur a caeteris
operibus ejus, quia in eis superbia, cujus ille auctor
est, et quae eum dejecit, quodammodo designatur.
Pompae igitur ejus sunt, ambitio, arrogantia,
vana gloria, et caetera hujusmodi quae de fonte
<nobr><sub></sub></nobr> superbiae procedere dignoscuntur. Pompam enim,
ambitionem sive jactantiam, et his similia intelligi
debere propheticus sermo demonstrat cum
dicit: <em>Vae qui opulenti estis in Sion, et confiditis
in monte Samariae, optimates, capita populorum,
ingredientes pompatice domum Israel</em> <strong>(Amos VI, 1)</strong>.
Sed et Clemens Prudentius, disertissimus atque
Christianissimus poeta, in hac significatione pompam
posuit in libro Psychomachia, ubi ait:
<br>Pompa ostentatrix vani splendoris inani
<br>Exuitur nudata peplo.<br>Quamvis ergo omne peccatum superbia dici possit,
quia quando quis peccat, Deo qui peccare prohibuit
contraire videtur, aliud tamen est desidiose,
aliud malitiose, aliud scienter, aliud ignoranter,
<nobr><sub></sub></nobr> aliud negligenter, aliud arroganter, peccare. Quolibet
autem modo quis peccet, si poenitere contemnit,
in magnum se superbiae baratrum immergit,
de quo non nisi per confessionem peccatorum suorum,
et emendationem morum, et salutaris poenitentiae
adminiculum egredi potest. Duobus enim
modis homo Deo superbit, cum aut praeceptis ejus
inobediens existit, et ea quae prohibita sunt committit,
aut commissa poenitere negligit. Unde sive
hi qui baptizandi sunt, sive nos qui baptismi sacramentum
jam percepimus, ante oculos ponere
debemus pactum, quod cum Deo in baptismate fit,
ubi abrenuntiatur Satanae, et operibus ejus, et pompis.
Quod pactum tunc irritum fit, si aut in
fide quis permanendo vitiis, aut a fide exhorbitando
<nobr><sub></sub></nobr> idolorum cultibus, aut haeresum erroribus
subdatur.</p>
<br> <h4><center>XIII.
<em>De sacramento baptismi.</em> </center></h4>
<p>Quia igitur constat pactiones credentium esse duas,
unam in qua abrenuntiatur diabolo et pompis ejus,
et omnibus operibus ejus, alteram qua se credere
confitentur in Patrem et Filium et in Spiritum
sanctum, oportet has inconvulsae mentis intentione
teneri, et ut intemerate custodiri possint, illius
semper adjutorium quaerere, qui baptismi sacramentum
ad salutem generis humani contulit, cujus
mysterium et in Veteri Testamento per Moysem
praefiguratum est, cum populus in nube et in mari
baptizatus est, et in Novo nobis per mediatorem Dei
<nobr><sub></sub></nobr> et hominem apertissime demonstratum. Ipse enim
ait, quoniam <em>Nisi quis renatus fuerit ex aqua et
Spiritu sancto, non poterit introire in regnum coelorum</em>
<strong>(Joan. III, 3)</strong>. Et Joannes de eo ait: <em>Ego
baptizo in aqua in poenitentia; medius autem vestrum
stat, quem vos nescitis, ipse vos baptizabit in
Spiritu sancto et igni</em> <strong>(Matth. III, 11; Joan. I, 26)</strong>.
Per hoc qui nascimur mundo, renascimur Deo;
et qui per peccatum eramus filii irae, per gratiam
efficimur filii Dei. Hac enim tinctione et hoc lavacro
Ecclesia vegetatur. Ex osse dormientis protoplasti
mulier aedificata est, ex latere Christi in
cruce dormientis Ecclesia formata est. Profluxerunt
enim ex ejus latere sanguis et aqua, duo sanctae
<nobr><sub></sub></nobr> Ecclesiae praecipua sacramenta, ut in altero consecratio,
in altero mundatio eidem tribueretur Ecclesiae.
Regeneramur namque ex lavacro, ut consecramur
et sanguine. Unde et populus mare Rubrum
transiit, quia baptismus Christi sanguine consecratur.
Quia ergo elementum aquae in hoc mundo
omnibus elementis purgandi, vivificandi, recreandi
gratia aptius est, non immerito ei baptismi dignitas
confertur, quia et regenerandorum hominum
efficaciam, cum spiritus Dei in mundi primordio
super id ferebatur, concipiebat, et purgandorum,
cum ex latere Christi proflueret, dignitatem capiebat.
Per hoc etenim visibile elementum res illa invisibilis
signatur, ut sicut aqua purgatur exterius
corpus, ita latenter ejus mysterio per Spiritum
<nobr><sub></sub></nobr> sanctum purificetur et animus. Invocato namque
Deo descendit Spiritus sanctus de coelis et sanctificatis
aquis tribuit eis vim purgationis. Inde
homo ad imaginem reparatus sanctae Trinitatis, ad
quam conditus fuerat expellitur, et qui vetus in
eas per peccatum primi hominis intraverat, novus
ex eis per Christi gratiam egreditur, et spiritu gratiae
in melius immutatus, longe aliud quam fuerat efficitur.
Foedus enim erat deformitate peccatorum:
ibi reducitur pulcher dealbatione virtutum. Nullatenus
itaque baptismi mysterium perfici potest,
nisi sub invocatione sanctae Trinitatis, quia et Dominus
ad apostolos dixit: <em>Ite, docete omnes gentes,
baptizantes eos in nomine Patris, et Filii, et Spiritus
sancti</em> <strong>(Matth. XXVIII, 19)</strong>. Et idem Dominus hoc
<nobr><sub></sub></nobr> sacramentum firmavit, cum in suo baptismate Pater
declaratus est in voce, Filius in corpore, Spiritus
sanctus in columbae ostensione. O praeclarum
et admirabile sacramentum, quod de filiis irae facit
filios Dei, de veteribus novos, de foedis pulchros,
in quo et regeneramur, et purgamur, et exemplum
mortis Christi imitamur. Quomodo ergo hoc exemplum
imitemur dicat Apostolus. <em>An ignoratis,</em> inquit,
<em>quia quicunque baptizati sumus in Christo Jesu,
in morte ipsius baptizati sumus? Consepulti ergo
sumus cum illo per baptismum in morte, ut quemadmodum
resurrexit Christus a mortuis per gloriam
Patris, ita et nos in novitate vitae ambulemus</em>
<strong>(Rom. VI, 3)</strong>. Morimur ergo peccato, quando abrenuntiamus
diabolo et omnibus quae ejus sunt; consepelimur
<nobr><sub></sub></nobr> Christo, cum sub invocatione sanctae
Trinitatis sub trina mersione, in fonte lavacri
quasi in quodam sepulcrum descendimus; consurgimus
Christo, cum exuti omnibus peccatis, de
fonte quasi de sepulcro egredimur. Sed neque
mysterium trium dierum ac noctium, quibus in
sepulcro Dominus fuisse legitur, praeteritur, cum
invocata sancta Trinitate, quae utique vera lux
est, in fontem descendimus. Lux est enim Pater,
et in lumine ejus, quia est Filius, lumen videmus
Spiritum sanctum. Facimus autem et tres noctes,
cum tenebrarum et ignorantiae patri, una cum
mendacio, quod ex eo natum est, et mendax est
sicut et pater ejus, et cum loquitur mendacium,
<nobr><sub></sub></nobr> de suis propriis loquitur, contradicimus. Sed et
tertio loco spiritum erroris destruimus, qui inspirat
pseudoprophetas, ut dicant. Haec dicit Dominus,
quos Dominus non misit. Destruimus enim
haec et conculcamus, si consepulti sumus Christo
etiam secundum illud quod ipse dicit: <em>Ecce dedi
vobis potestatem calcandi super serpentes et scorpiones,
et super omnem virtutem inimici</em> <strong>(Luc. X,
19)</strong>. Quae singula ita sunt contraria sanctae Trinitati
ut nox diei, ut tenebrae luci, ut mendacium
veritati. Fons quoque baptismi similitudinem gerit
sepulcri Christi, quod novum fuisse legitur: quia
quicunque in eo consepelitur Christo et ei consurgit
secundum eumdem Apostolum, in novitate vitae
deambulare debet. Cujus fontis septem gradus, tres
<nobr><sub></sub></nobr> in descensu tres noctes, et tres in ascensu tres
dies significare videntur, de quibus superius dictum
est. Septimus vero, qui et quartus, ille est
de quo quidam ait: <em>Et aspectus quarti similis filio
Dei</em> <strong>(Dan. III 92)</strong>. Qui fornacem ignis exstinguit,
qui est stabilimentum pedum, fundamentum aquae;
in quo, juxta Apostolum, <em>Inhabitat omnis plenitudo
divinitatis corporaliter</em> <strong>(Coloss. II, 9)</strong>. Idcirco autem
baptismus non iteratur, quia et Christus non amplius
quam semel moritur. Peccata enim, quae
post baptismum committuntur, poenitentiae lacrymis,
eleemosynis, et caeteris bonorum operum exhibitionibus,
non baptismatis iteratione delentur.
Dominico interea corpori sepeliendo mundissima
linteamina et aromata adhibentur, quia et is qui
<nobr><sub></sub></nobr> Christo consepeliri desiderat, si jam aetas permittit,
quamvis mortuus sit per originale peccatum,
quod adhuc portat, debet tamen honorum operum
exhibitione flagrare, et mundis indui vestibus, de
quibus propheta sacerdotes indui orat cum dicit:
<em>Sacerdotes tui induantur justitiam</em> <strong>(Psal. CXXXI, 9)</strong>.
Si ergo antequam renascatur, et originali peccato
purgetur, et Christo consepeliatur, aromatibus debet
fragrare, odorem praestare, et mundissimis
vestibus indui, quanto magis renatus, purgatus,
Christo convivificatus, in novitate vitae ambulans
nova creatura effectus, et odoris fragrantia exuberare,
et candidorum vestimentorum clarescere debet
nitore?</p>
<br> <h4><center>XIV.
<em>Cur albis induitur vestibus.</em> </center></h4><nobr><sub></sub></nobr> 
<p>Ut ergo nos, qui mundo morimur, Christo consurgimus,
bonorum operum nitore induamur, et coelestium
gaudiorum spe confirmemur, decentissima
ratione angelus, qui ejus resurrectionem nuntiat,
in albis vestibus sedere describitur, et qui ejus reditum
apostolis nuntiant in albis vestibus apparent,
et nos albis post baptismum induimur vestibus, ut
munditiam teneamus in opere quam accepimus in
regeneratione, servantes et nostram innovationem,
et angelici splendoris decorem, et dentur nobis singulis
stolae albae, spes videlicet immortalitatis et
aeternae felicitatis, ut cum propheta dicere possimus:
<em>Gaudens gaudebo in Domino, et exsultavit spiritus
</em><nobr><sub></sub></nobr> <em>meus in Deo meo. Quia induit me vestimento salutis,
et indumentum justitiae circumdedit me</em> <strong>(Isa. LXI, 10)</strong>.
Ille vestimenta ista nos custodire faciat qui ea dedit,
ut de nobis dici possit quod in Apocalypsi scriptum
est: <em>Beatus qui vigilat et custodit vestimenta sua</em>
<strong>(Apoc. XVI, 15)</strong>. Quia ergo omnia in baptismi ratione
redolent mysteriis, et exuberant sacramentis,
opportunum erat ut novus homo nova acciperet
vestimenta et purgatus veteris noxae colluvione,
candidarum vestium indueretur nitore. Moyses enim
Aaron et filios ejus prius aquis lavit, et post linteis
induit vestimentis, quia et noster verus Moyses,
qui populum de Aegyptiaca servitute, de gentilitatis
videlicet errore liberat, qui est mediator Dei et
hominum, sui nos inenarrabilis sacramenti unda
<nobr><sub></sub></nobr> purificat, et bonorum operum indumentis exornat.
Cujus facies, manifestatio videlicet divinitatis ejus,
testimonio legis et prophetarum in monte Ecclesiae
ut sol resplendet, et vestimenta ejus, id est sancti
omnes, efficiuntur sicut lana alba, vel sicut nix.
Cui cum Apocalypsi gratias agamus, <em>qui lavit nos
a peccatis nostris in sanguine suo, et fecit nos regnum
et sacerdotes Deo Patri suo, cui est gloria in saecula
saeculorum</em> <strong>(Apoc. I, 5, 6)</strong>. Hoc etenim regnum et
sacerdotium, et visibili chrismatis unguento per
ministerium sacerdotum, et invisibili Spiritus sancti
gratia a Domino linitur.</p>
<br> <h4><center>XV.
<em>Cur sacro chrismate caput perungitur.</em> </center></h4>
<p><nobr><sub></sub></nobr> Cujus unguenti sacramentum a Moyse primum
jubente Domino in Exodo legitur compositum, et in
Novo Testamento a Domino veraciter declaratum,
qui unctus est a Patre oleo laetitiae prae consortibus
suis; cui non ad mensuram dat Deus spiritum,
quoniam in ipso habitat omnis plenitudo divinitatis
corporaliter. Ipsi enim Ecclesia dicit: <em>Oleum effusum
est nomen tuum, ideo adolescentulae dilexerunt
te</em> <strong>(Cant. I, 2)</strong>; quia videlicet, et a chrismate Christi,
et a Christo Christianorum nomen exortum est.
Ante adventum etenim ejus, reges solummodo ungebantur
et sacerdotes, qui etiam Christi vocabantur:
post adventum vero ejus, non jam solum
reges et sacerdotes, sed omnis hac unctione consecratur
Ecclesia, quia constat eam esse regnum et
<nobr><sub></sub></nobr> sacerdotium, et filios ejus reges et sacerdotes. Baptizatorum
itaque capita chrismate liniuntur, ut in
regno et sacerdotio Ecclesiae delibuti, et Christiani
nominis praerogativam accipiant, et ejus membra
qui eos redemit et eorum caput est, effici valeant.</p>
<br> <h4><center>XVI.
<em>Cur mystico tegitur velamine.</em> </center></h4>
<p>Quia igitur idem Redemptor noster rex, cui per
prophetam dicitur: <em>Regnum tuum, Domine, regnum
omnium saeculorum, et dominatio tua in omni generatione
et generationem</em> <strong>(Psal. CXLIV, 13)</strong>, qui diabolum,
mortem, et mundum mirifice triumphavit: et
sacerdos, cui per eumdem prophetam dicitur: <em>Tu
es sacerdos in aeternum secundum ordinem Melchisedech</em>
<strong>(Psal. CIX, 4)</strong>, qui se Deo Patri in sacrificium
<nobr><sub></sub></nobr> obtulit: decentissimum est ut sancta ejus Ecclesia,
quae utique corpus ejus est, et regnum sit et sacerdotium,
et nos in ea regenerati, qui ejus membra
sumus, reges simus et sacerdotes; reges, ut et contra
diabolum viriliter dimicemus, et administrationem
vitae nostrae admirabili dispensatione gubernemus:
et sacerdotes, ut in templo Dei sancto quod
sumus nos, altare fidei aedificantes, bonorum operum
ei hostias pacificas offeramus, et cum Apostolo
dicamus: <em>Benedictus Deus et Pater Domini nostri
Jesu Christi, qui benedixit nos in omni benedictione
spiritali in caelestibus in Christo</em> <strong>(Ephes. I, 3)</strong>. De
quo altari fumus orationum nostrarum ei quotidie
ascendat, juxta illud quod ait propheta: <em>Dirigatur
oratio mea sicut incensum in conspectu tuo</em> <strong>(Psal.
<nobr><sub></sub></nobr> CXL, 2)</strong>. Capita itaque eorum qui regenerantur ex
aqua et Spiritu sancto mystico velamine teguntur,
ut eis per Petrum dicatur: <em>Vos estis genus electum,
regale sacerdotium, gens sancta, populus acquisitionis</em>
<strong>(I Pet. II, 9)</strong>; ut hoc velamine et diadema regium
et sacerdotalis capitis velamentum significetur: et
quia per caput mens plerumque in sacro eloquio
accipi solet, juxta illud: <em>Respicite et levate capita
vestra</em> <strong>(Luc. XXI, 28)</strong>, mens renatorum et regiae dignitatis
ornamenta, et sacerdotalis verticis habeat
tegumentum, ut et contra vitia sacerdotali velamine
muniatur, et virtutum gemmis spiritaliter exornetur,
et unctione sacrosancti chrismatis liniatur. Quibus
etiam septiformis gratiae spiritus per chrismatis
unctionem conceditur, ut non solum spiritus, qui
<nobr><sub></sub></nobr> unius est cum Patre et Filio substantiae, sed totius
sanctae Trinitatis habitaculum effici mereantur.</p>
<br> <h4><center>XVII.
<em>Cur ab episcopo confirmatus per manus impositionem
accipiat septiformis gratiae spiritum.</em> </center></h4>
<p>Quod ergo presbyteris baptizatos chrismate unguere
licet, Spiritum vero sanctum per manus impositionem
tradere non licet, antiquus iste mos ab
apostolis Ecclesiae est traditus. Sic enim scribitur
in Actibus Apostolorum: <em>Factum est autem, cum
Apollo esset Corinthi, ut Paulus peragratis superioribus
partibus veniret Ephesum, et inveniret quosdam
discipulos, dixitque ad eos: Si Spiritum sanctum
accepistis credentes? At illi dixerunt ad eum: Sed
</em><nobr><sub></sub></nobr> <em>neque si Spiritus sanctus est audivimus. Ille vero ait:
In quo ergo baptizati estis? Qui dixerunt: Joannis
baptismate. Dixit autem Paulus: Joannes baptizavit
baptismo poenitentiae populum, dicens, in eum qui
venturus est post ipsum crederent, hoc est in Jesum.
His auditis, baptizati sunt in nomine Domini Jesu;
et cum imposuisset illis manus Paulus, venit Spiritus
sanctus super eos, et loquebantur linguis et prophetabant</em>
<strong>(Act. XIX, 1)</strong>. Item in alio loco: <em>Cum audissent
apostoli qui erant Hierosolymis, quia recepit Samaria
verbum Domini, miserunt ad eos Petrum et Joannem;
qui cum venissent, oraverunt pro ipsis ut acciperent
Spiritum sanctum. Nondum enim in quemquam illorum
venerat, sed baptizati tantum erant in nomine
</em><nobr><sub></sub></nobr> <em>Domini Jesu. Tunc imponebant manus super illos
et accipiebant Spiritum sanctum.</em> Denique sciendum
est, quia sicut caetera baptismatis sacramenta
per sacerdotes visibiliter fiunt, per Deum
invisibiliter consecrantur, ita nimirum et Spiritus
sancti gratia per impositionem manuum et
ministerium episcoporum fidelibus traditur: presbyteri
vero, licet sint sacerdotes, pontificatus tamen
apicem non habent. Hoc autem solis pontificibus
deberi, ut vel signent, vel paracletum Spiritum
tradant, non solum consuetudo ecclesiastica demonstrat,
verum etiam superior illa lectio Actuum
Apostolorum, quae asserit Petrum et Joannem esse
directos; qui jam baptizatis traderent Spiritum
sanctum. Nam presbyteris, sive absentibus, sive
<nobr><sub></sub></nobr> praesentibus episcopis, baptizare et baptizatos chrismate
ungere licet, sed quod ab episcopo fuerit
consecratum: non tamen frontem ex eodem oleo
signare, quod solis debetur episcopis cum tradunt
Spiritum paracletum. Qui Spiritus paracletus septiformis
etiam gratiae dicitur, propter septenarii numeri
mysterium, in quo summa perfectio intelligitur.
Est enim compositus ex toto primo pari, et ex
toto primo impari: ex toto primo pari qui dividi
potest, et ex toto primo impari, qui dividi non potest.
Habet enim in ternario mysterium Trinitatis,
in quaternario Evangelii. Sive enim tres per quatuor,
sive quatuor per tres multiplicentur, ad duodenarium
numerum surgitur, quia mysterium sanctae
Trinitatis, et doctrina Evangelii per XII apostolos
<nobr><sub></sub></nobr> in quatuor mundi partes, orientem videlicet et
occidentem, septentrionem et meridiem derivata est.
Hic enim numerus in sacro eloquio pro perfectione
poni consuevit. Consummatis enim Deus operibus
suis septimo die requievit, et Enoch, qui septimus
est ab Adam, cum Domino ambulavit, et ejus translatio
spem nobis aeternae requiei contulit. Unde et
Jubilaeus annus, in quo plenaria requies signatur,
septem hebdomadibus conficitur. Septies enim septem
fiunt 49, qui monade addita nostrae adunationis
impletur. Hujus numeri perfectionem propheta
commendat cum dicit: <em>Septies in die laudem dixi
tibi</em> <strong>(Ps. CXVIII, 164)</strong>. Quod in alio psalmo quasi
exponens aperit cum dicit: <em>Semper laus ejus in ore
meo</em> <strong>(Psal. XXXIII, 2)</strong>. Nam et Joannes in Apocalypsi
<nobr><sub></sub></nobr> sua, quod septem scribit ecclesiis, generaliter universae
catholicae creditur scripsisse Ecclesiae. Unde
et ipse ait: <em>Qui habet aures audiendi audiat quid
Spiritus dicat Ecclesiis</em> <strong>(Apoc. II, 7)</strong>. De septenario
interea numero, qui in quibusdam Scripturae locis
universitatem sive perfectionem, in quibusdam vero
septiformis gratiae Spiritum significat, multa et in
Veteri et in Novo Testamento habentur, quae persequi
longum est. Nunc videamus qualiter Isaias
propheta ejusdem Spiritus septiformis dona enumeret.
Cum enim de Christo, qui est virga virtutis
Domini, prophetaret, ait: <em>Egredietur virga de radice
Jesse, et flos de radice ejus, ascendet, et requiescet
super eum spiritus Domini, spiritus sapientiae et intellectus,
</em><nobr><sub></sub></nobr> <em>spiritus consilii et fortitudinis, spiritus scientiar
et pietatis, et replebit eum spiritus timoris Domini</em>
<strong>(Isa. XI, 1)</strong>. Super hunc florem, qui de virga
Jesse, id est beatae Mariae semper virginis partu egressus
est, requievit spiritus Domini, quia in ipso complacuit
omnem plenitudinem divinitatis habitare
corporaliter. Nequaquam per partes, ut in caeteris
sanctis, quibus alii datur sermo sapientiae, alii sermo
scientiae, alii gratia virtutum, et caetera, quibus unicuique
datur secundum mensuram, sed plenissime.
Unde et apostolus ait: <em>Non ad mensuram dat Deus
spiritum</em> <strong>(Joan. III, 34)</strong>; et propheta: <em>Ecce puer meus
quem elegi, electus meus in quo complacuit animae
meae. Ponam spiritum meum super eum, judicium
gentibus proferet</em> <strong>(Isa. XLII, 1)</strong>. Ut enim in eo perpetua
<nobr><sub></sub></nobr> habitatione requiesceret, ad eum venit, juxta
Joannis Baptistae testimonium, qui ait, <em>Vidi Spiritum
descendentem quasi columbam de caelo, et mansit super
eum, et ego nesciebam illum, sed qui misit me baptizare
in aqua, ille mihi dixit, Super quem videris
Spiritum descendentem et manentem super eum, ipse
est qui baptizat in Spiritu sancto</em> <strong>(Joan. I, 32)</strong>. Qui
spiritus Domini appellatur et spiritus sapientiae,
quia de Christo, qui est sapientia Dei, scriptum est:
<em>Omnia per ipsum facta sunt, et sine ipso factum est
nihil</em> <strong>(Joan. I, 3)</strong>; et in Psalmis canitur: <em>Quam magnificata
sunt opera tua, Domine, omnia in sapientia
fecisti</em> <strong>(Psal. CIII, 24)</strong>. Et in alio loco, ubi Trinitas
aperte monstratur, scriptum est: <em>Verbo Domini coeli
firmati sunt, et spiritu oris ejus omnis virtus eorum</em>
<nobr><sub></sub></nobr> <strong>(Psal. XXXII, 6)</strong>. Quia per Christum, qui est Verbum
Domini, id est Patris, de quo scriptum est, <em>In principio
erat Verbum</em> <strong>(Joan, I, 1)</strong>, coeli, videlicet sancti
praedicatores, qui enarrant gloriam Dei, facti
sunt, et Spiritu sancto, qui est eorum consubstantialis,
qui ab utroque procedit, omnis virtus eorum;
quia omnium sanctorum ornatus et virtus Spiritus
sancti inspiratione subsistit. Et Apostolus scribit,
<em>Christus Dei virtus et Dei sapientia</em> <strong>(I Cor. I, 24)</strong>. Et
in Proverbiis legitur, <em>Deus in sapientia sua fundavit
terram, et paravit coelos in prudentia</em> <strong>(Prov. III, 19)</strong>.
Et quomodo idem sermo Domini vocatur lux et vita
et resurrectio, sic spiritus sapientiae et intellectus,
consilii et fortitudinis, et scientiae et pietatis ac timoris
Domini nuncupatur; non quod diversus sit
<nobr><sub></sub></nobr> juxta differentias nominum, sed quod unus atque
idem cunctarum virtutum fons sit atque principium.
Absque Christo igitur nec sapiens quis esse potest,
nec intelligens, nec consiliarius, nec fortis, nec eruditus,
nec plenus timore Domini. Et hoc sciendum
est quod spiritus Domini, sapientiae et intellectus,
consilii et fortitudinis, scientiae et pietatis, ac timoris
Domini, id est, septenarius numerus, qui septem
oculi in uno lapide dicuntur Zachariae <strong>(Zach. III, 9)</strong>,
requiescat super virgam et florem qui de Jesse, ac
per hoc stirpe David surrexit. Hunc enim spiritum,
qui a Patre Filioque procedit, idem Dominus apostolis,
et per apostolorum et eorum successorum ministerium
sanctae suae tribuit Ecclesiae. Cujus dona,
<nobr><sub></sub></nobr> quanquam ex unius spiritus fonte procedant, videntur
quodammodo quasdam habere proprietates. Aliud
enim est, sapere, aliud intelligere: quia multi aeterna
quidem sapiunt, sed haec intelligere minime possunt.
Sapientia ergo mentem, quam insederit, de aeternorum
spe et certitudine replet: et intellectus, eo quod
secreta penetrat, cor quod tetigerit, reficiendo ejus
tenebras illustrat. Consilium, dum esse aliquem
praecipitem prohibet, ratione animum replet. Fortitudo
vero, cum adversa non metuit, trepidanti menti
confidentiam praebet. Scientia, cum ignorantiam
fugat, lumine suo quem repleverit illustrat. Pietas
misericordiae operibus eum quem repleverit exuberare
concedit. Timor, dum premit mentem ne de
praesentibus superbiat, de futuris illam spei refectione
<nobr><sub></sub></nobr> confortat. Sic enim quodam adminiculo suo
invicem sibi succurrunt, ut dum alia aliae suffragatur,
vitae ordo et status decentissime componatur.
Minor quippe est sapientia si intellectu careat, et
valde inutilis intellectus est si ex sapientia non subsistat:
quia cum altiora sine sapientiae pondere
penetrat, sua illum levitas gravius ruiturum levat.
Vile est consilium, cui robur fortitudinis deest, quia
quod tractando invenerit, carens viribus usque ad
perfectionem operis non perducit. Et valde fortitudo
destruitur, nisi per consilium fulciatur, quia quo
plus se posse conspicit, eo virtus sine rationis moderamine
deterius in praeceps ruit. Nulla est scientia,
si utilitatem pietatis non habet: quia dum bona
cognita exsequi negligit, sese ad judicium arctius
<nobr><sub></sub></nobr> stringit. Et valde inutilis est pietas, si scientiae discretione
careat, quia dum nulla hanc scientia illuminat,
quomodo misereatur ignorat. Timor quoque
ipse, has etiam virtutes si non habuerit, ad nullum
opus procul dubio bonae actionis surgit: qui dum
ad cuncta trepidat, ipsa sui formidine a bonis omnibus
torpens vacat. Summopere itaque observandum
est, et ipsius sancti Spiritus adjutorium implorandum,
ne sapientia elevet; ne intellectus, dum subtiliter
currit, aberret; ne consilium, dum se multiplicat,
confundat; ne fortitudo, dum fiduciam praebet,
praecipitet; ne scientia, dum novit et non diligit,
inflet; ne pietas, dum se extra rectitudinem inclinat,
intorqueat; ne timor, dum plus justo trepidat,
in disperationis foveam mergat. Sciendum sane
<nobr><sub></sub></nobr> quod hae donorum spiritalium distributiones in corpore
Christi, quod est Ecclesia, his fulciantur adminiculis.
In eo vero qui est fons luminis et origo bonitatis,
plene atque perfecte incomparabiliter atque
ineffabiliter regnent. Sapientia namque, quae et in
Virginis utero sibi corpus, et in mundo Ecclesiam
aedificavit, habet spiritum sapientiae quo omnia sapienter
agit; intelligentiae, qua cuncta arcana secretorum
rimatur: consilii, quo cuncta cum magna dispensatione
gerit, quia est magni consilii Angelus;
fortitudinis, quia attingit omnia a fine usque ad finem
fortiter, et a nullo vinci potest: scientiae, quia
nihil ignorat, exceptis his quibus dicturus est:
<em>Nescio vos</em> <strong>(Matth. XXV, 12)</strong>; pietatis, quia hominem
<nobr><sub></sub></nobr> quem bonitate creavit, justitia damnavit, pietate redemit;
timoris, propter eos qui timore Domini indigent
quia parvuli sunt. quibus per Prophetam dicit,
<em>Venite, filii, audite me, timorem Domini docebo vos</em>
<strong>(Psal. XXXIII, 12)</strong>. Quia ergo ille ad infirma nostra
descendens exinanivit semetipsum formam servi accipiens,
humiliavit semetipsum usque ad mortem,
et inclinavit semetipsum, ut nos jacentes ad se erigeret,
non inconvenienter spiritus Domini, qui super
eum requiescit, a sapientia incipit, et per decentissimos
gradus ad timorem usque descendit. Nos vero
a timore, quem foras charitas mittit, venientes ad
timorem castum qui permanet in saeculum saeculi,
pervenimus ad pietatem, ut pietatis operibus exornati
veniamus ad scientiam, non quae inflat, sed
<nobr><sub></sub></nobr> quam charitas aedificat; a scientia ad fortitudinem,
ut scientiae decore exornati fortiter contra vitia dimicemus:
a fortitudine ad consilium, ut ea quae fortiter
agimus, consilii gravitate muniamus: ut actibus
nostris consilio obtemperatis, ad arcana intellectus
intrantes, ad eam veniamus sapientiam, quae initium
habet timorem Domini; ut sapienter omnia complentes,
et intellectum bonum faciendo habentes,
illi sapientiae admitti valeamus, per quam facta sunt
omnia: quae et ante saecula a Patre ineffabiliter genita
est, et in fine saeculorum carnem nostrae salutis
causa dignata est accipere; quam carnem fidelibus
suis edendam tribuit cum dixit: <em>Nisi manducaveritis
carnem filii hominis, et biberitis ejus sanguinem,
non habebitis vitam in vobis</em> <strong>(Joan. VI, 55, 56)</strong>.</p>
<br> <h4><center>XVIII.
<em>Cur corpore et sanguine Dominico consummetur.</em> </center></h4><nobr><sub></sub></nobr> 
<p>Propter hanc vitam adipiscendam et baptizamur,
et ejus carne pascimur, et ejus sanguine potamur,
quia nequaquam possumus in ejus corpus transire,
nisi his sacramentis imbuamur. Sic enim ipse ait:
<em>Caro mea vere est cibus, et sanguis meus vere est potus</em>
<strong>(Joan. VI, 54)</strong>; et: <em>Qui manducat meam carnem
et bibit meum sanguinem, in me manet et ego in illo</em>
<nobr><sub></sub></nobr> <strong>(Joan. VI, 55)</strong>. Est enim sacrificium salutare, quod
et in Veteri Testamento Melchisedech rex Salem in
typo corporis et sanguinis Domini obtulit, et in Novo
idem mediator Dei et hominum antequam traderetur
adimplevit, cum accipiens panem et calicem, et benedicens
eis, et tradens discipulis suis, haec in sui
commemoratione fieri praecepit. Hoc ergo mysterium
sacrificii, derelictis ac finitis veteribus hostiis,
Ecclesia celebrat, offerens panem propter panem vivum
qui de coelo descendit, vinum pro eo qui dixit,
<em>Ego sum vitis vera</em> <strong>(Joan. XV, 1)</strong>; ut per visibilem
sacerdotum oblationem, et invisibilem sancti Spiritus
consecrationem, panis et vinum in corporis et
sanguinis Domini transeant dignitatem. Cui sanguini
admiscetur aqua, sive quia de latere Domini
<nobr><sub></sub></nobr> cum sanguine fluxit, sive quia, ut majores intelligi
volunt, sicut per vinum Christus, ita et per aquam
populus significatur. Vinum enim et aqua inseparabiliter
in calice miscentur, quia et Ecclesia capiti
suo Christo inseparabiliter juncta cohaeret. Morem
ergo accipiendae Eucharistiae a Domino traditum
Ecclesia tenet, ut cum ex aqua et Spiritu sancto
quis renascitur, corpore Domini pascatur, et sanguine
ejus potetur: ut in corpore Christi trajecto,
et ille in Christo maneat, et Christus in eo: ut istius
cibi fortitudine roboratus, exemplo Eliae veniat usque
ad montem Dei, Christum videlicet, qui est
mons domus Domini praeparatus in vertice montium,
et ejus dono ad aeternae beatitudinis gloriam peraccedat,
ubi satietur in bonis desiderium ejus, et cum
<nobr><sub></sub></nobr> Propheta dicere possit: <em>Ego autem cum justitia apparebo
in conspectu tuo, satiabor cum manifestabitur
gloria tua</em> <strong>(Psal. XVI, 15)</strong>.</p>
<p> <small>[Note: <nobr><sub></sub></nobr> <em>Ecce vir venerabilis.</em> Clausulam hanc addunt tria exemplaria quae dixi: in solo deest Corbeiensi.]</small> Ecce, vir venerabilis, quod prudenter jussisti,
humiliter implevi, deprecans sanctitatem vestram,
ut cum de his interrogationibus altiores responsiones
inveneritis, illis adhibitis, istas non rejiciatis, dummodo
apostolica auctoritate omnia sunt probanda,
et quae bona sunt retinenda.</p>
