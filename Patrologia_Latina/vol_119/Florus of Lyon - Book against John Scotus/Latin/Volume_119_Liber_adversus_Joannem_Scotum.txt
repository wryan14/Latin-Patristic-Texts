<br><h4><center>ADVERSUS JOANNIS SCOTI ERIGENAE ERRONEAS DEFINITIONES LIBER</center></h4>
<tr><th>
<br><h4><center> <small>[Note: <nobr><sub></sub></nobr> Advertendum imprimis Ecclesiam Lugdunensem
disputatione sua praecipue invehi in modum loquendi
Joannis Erigenae, qui Pelagianis favere maxime videbatur,
ita ut indoctiores quilibet eo facile decipi et
in haeresim labi possent. Quod isto in limine proponere
operae pretium duxi, ut videant nostri saeculi
<nobr><sub></sub></nobr> novatores quantum veteres non solum dogmatum,
sed etiam nominum ipsorum novitatem horruerint,
scientes quod olim scripsit Hieronymus apud magistrum
in 4, dist. 13, in fine: Ex verbis inordinate
prolatis incurri haeresim; itemque libro adversus
errores Joannis Hierosolymitani, verborum ambiguitates
non esse in Ecclesia admittendas. Qui pure,
inquit, credit, pure loquatur.
Quis autem fuerit ille Erigena accipe ex Matthaeo
Westmonasteriensi, ad annum 883: Eodem anno
venit in Angliam magister Joannes, natione Scotus,
vir perspicacis ingenii et facundiae singularis. Hic
dudum relicta patria ad partes Gallicanas transiens,
Carolum Calvum adiit, atque in magna ab eo dignatione
susceptus, individuus comes ei fuerat mensae
et cubiculi. Et post aliqua de illius ingenii felicitate
recensita, subdit: Rogatu ejusdem regis
Hierarchiam Dionysii Areopagitae de Graeco in Latinum
transtulit, et alium librum edidit quem <b>περὶ <nobr><sub></sub></nobr> Φύσεος μερίσμου,</b> id est de naturae divisione, intitulavit,
esse quem utilissimum ait ad varias quaestiones
fere insolubiles enodandas. Si tamen ei in quibusdam
ignoscatur in quibus a Latinorum tramite
<nobr><sub></sub></nobr> deviavit, cum in Graecos acriter oculos intendit:
unde et haereticus a quibusdam putatus est; scripsit
enim contra eum Florus quidam (qualis ille fuerit
ignoratur) qui et ejus scripta depravando damnavit.
Sunt enim revera in praedicto libro perplurima quae,
nisi diligenter discutiantur, aliena a fide catholica
judicantur. Et statim subdit epistolam pontificis
Romani Nicolai [<em>f.</em> Marini] ad Carolum Calvum: Relatum
est apostolatui nostro quod opus Dionysii Areopagitae
quod de divinis nominibus et de coelestibus
ordinibus Graeco descripsit eloquio, quidam vir Joannes,
natione Scotus, nuper transtulit in Latinum,
<nobr><sub></sub></nobr> quod juxta morem Ecclesiae nobis mitti et nostro
judicio debuit approbari, praesertim cum idem Joannes,
licet multae scientiae esse praedicetur olim, non
sane sapere in quibusdam frequenti rumore dicatur.
Propter hanc infamiam idem Joannes Franciam relinquens
venit in Angliam, ubi post aliquot annos
a pueris quos docebat graphiis perforatus, animam
exhalavit tormento gravi et acerbo. Jacuit autem
aliquandiu in humili sepultura in beati Laurentii
basilica: sed ubi divinitus cecidit super eam sepulturam
radius ignis coelestis, monachi de talibus animati
revelationibus, in majorem transtulerunt ecclesiam,
et ad sinistram altaris partem honorabiliter
locaverunt. Haec Westmonasteriensis. His omnibus
addit epitaphium Guillelmus Malmesburiensis <strong>(lib.
II, c. 4)</strong>, cujus versus scabri quidem et moderni temporis
lima carentes, sed ab antiquo non adeo deformes.
<br>Clauditur hoc tumulo sanctus sophista Joannes
<br>Qui ditatus erat jam vivens dogmate miro,
<br><nobr><sub></sub></nobr> Martyrio tandem Christi conscendere regnum
<br>Quo meruit sancti regnant per saecula cuncti.<br>Baronius ad annum 883 dicit a nullo causam prodi
cur ea passus sit, ut martyr dici possit. Genebrardus
<nobr><sub></sub></nobr> tamen in Liturgiam D. Dionysii Gallico idiomate,
affirmat pueros propter Sacramentoriorum errorem
in eum ita saeviisse. Quae si vera sint, cum in
martyribus magis causa quam poena attendi debeat,
in album martyrum non erit recensendus, maxime
cum Lanfrancus, lib. de Veritate corporis et sanguinis
Christi, eum inter Sacramentarios numeret,
ejusque libellum de Sacramento altaris in concilio
Vercellensi damnatum dicat. Lectoris prudentiae
omnia discutienda relinquimus: suspectum certe
mihi est Genebrardi additamentum, nullo auctore et
teste munitum.
Quod ad Scripturae versionem qua Ecclesia Lugdunensis
utitur, incertum est cujusnam sit; certum
tamen est multum a Vulgata discrepare, cum nullum
proferat testimonium quod ab ea non discrepet;
<nobr><sub></sub></nobr> forte propriam sibi versionem fabricaverat illa Ecclesia,
utpote viris apprime doctis refertissima, quia
juxta Augustinum <strong>(lib. II de Doctrina Christiana,
cap. 11, et Isidorus Eccles. Offic., lib. I, cap. 12)</strong>
Graeci traductores numerari possunt, Latini vero
minime; ut enim cuique veniebat in manus Graecus
codex, et aliquantulum sibimet facultatis utriusque
linguae habere visus est. ausus est etiam interpretari.]</small>
<br><small>(Ex Bibliotheca Patrum maxima.)</small><br></center></h4></th></tr><nobr><sub></sub></nobr> 
<p><em>In nomine Domini nostri Jesu Christi incipit libellus</em> FLORI <em>adversus cujusdam vanissimi
hominis, qui cognominatur Joannes, ineptias et errores de praedestinatione et praescientia
divina et de vera humani arbitrii libertate.</em></p>
<br><h4><center>PRAEFATIO. </center></h4><nobr><sub></sub></nobr> 
<p>Venerunt ad nos (id est, <em>ad Ecclesiam Lugdunensem</em>)
cujusdam vaniloqui et garruli hominis scripta,
qui velut de praescientia et praedestinatione divina,
<nobr><sub></sub></nobr> humanis et, ut ipse gloriatur, philosophicis argumentationibus
disputans, nulla ratione reddita, nulla
Scripturarum sive sanctorum Patrum auctoritate
praelata, velut tenenda et sequenda sola sua praesumptione
<nobr><sub></sub></nobr> definire ausus est. Quae a fidelibus et in
doctrina sacra exercitatis lectoribus (eo quod sint
vanissima, et contra fidem ac veritatem Dei plena
mendacii et. erroris) Deo opitulante facillime judicantur
et respuuntur, imo etiam contemptui et risui
habentur. Sed quia a multis, ut audivimus, idem
homo quasi scholasticus et eruditus admirationi habetur,
et talia garriens sive scribens, alios ad haesitationem
deducit, alios, quasi magnum aliquid dicat,
erroris sui sequaces efficit, omnes tamen auditores
et admiratores suos inani verbositate et ventosa
loquacitate perniciosissime occupat, ut non divinis
Scripturis, non auctoritatibus paternis se humiliter
submittant, sed ejus potius phantastica deliramenta
sequantur: necessarium omnino duximus, <em>ut studio
</em><nobr><sub></sub></nobr> <em>charitatis, et debito nostri loci atque ordinis, ejus
insolentiae,</em> auctore Domino, responderemus: ut
quicunque haec cum Dei timore et cura salutis suae
[<em>al.,</em> sive] fideliter legere voluerint, agnoscant veraciter
quantum necesse sit, in his maxime periculosissimis
et extremis temporibus, inhaerere firmiter
Scripturae sanctae immobili veritati, obedire humiliter
sanctorum orthodoxorum Patrum fundatissimae
auctoritati, claudere et obstruere auditum indisciplinatae
et vanissimae verbositati: et illud Domini
dictum tota intentione pertimescere, quod jam pene
videmus impleri, quo ipse ait: <em>Putas filius hominis
veniens inveniet fidem in terra?</em> <strong>(Luc. XVIII, 8.)</strong> Et
quod Apostolus in quo idem Dominus loquebatur,
terribiliter denuntiat, dicens: <em>Erit enim tempus cum
</em><nobr><sub></sub></nobr> <em>sanam doctrinam non sustinebunt, sed ad sua desideria
coacervabunt sibi magistros prurientes auribus: et
a veritate quidem auditum avertent, ad fabulas autem
convertentur</em> <strong>(II Tim. IV, 4, 5)</strong>. Unde et alibi sub
persona dilecti et electi discipuli omnem fidelem,
et praecipue ordinem pastoralem ,solertissime admonet,
dicens: <em>O Timothee, depositum custodi, devitans
profanas vocum novitates, et oppositiones</em> <b>φευδωνόμου γνώσεως,</b> id est, <em>falsi nominis scientiae. Quam quidam
promittentes, circa fidem exciderunt</em> <strong>(I Tim. VI, 20,
21)</strong>. Propositis igitur verbis quae in decem et novem
opusculi sui digessit capitulis, prout Dominus donare
dignatur, non nostro sensu, sed sanctarum Scripturarum
et beatissimorum catholicorum Patrum ita
respondendum aggredimur.</p>
<br><h4><center>CAPUT PRIMUM. </center></h4><nobr><sub></sub></nobr> 
<p>Primo namque capitulo istiusmodi proposuit definitiones.</p>
<p>1. <em>Quadruvio regularum totius philosophiae quatuor
omnem quaestionem solvi.</em></p>
<p>2. <em>Duasque praedestinationes non esse</em> <small>[Note: <nobr><sub></sub></nobr> Contra Scotum contendit praecipue Ecclesia
Lugdunensis duas esse praedestinationes, unam bonorum,
alteram vero malorum, dummodo haec non
sit causa malorum culpae, sed tantum poena aut praeparatio
malitiae, sicuti illa bonorum est causa et
praeparatio gratiae.]</small>.</p>
<p>Cui fides Ecclesiae e contrario respondet, veritatem
aeterni judicii et ordinationis Dei, quae vocabulo
praedestinationis exprimitur, non esse requirendam
a philosophis, sed ab apostolis et prophetis Dei:
nec in mundanae doctrinae quadruviis, sed in una et
vera via, quae dicit de semetipsa: <em>Ego sum via, veritas
et vita</em> <strong>(Joan. XIV, 6)</strong>; ad quam nos B. Jeremias
propheta hortatur et invitat, dicens: <em>State super
vias et videte et interrogate de semitis antiquis,
</em><nobr><sub></sub></nobr> <em>quae sit via bona, et ambulate in ea, et invenietis refrigerium
animabus vestris</em> <strong>(Jer. VI, 16)</strong>; et de qua Isaias
propheta ipsi Ecclesiae promittit, dicens: <em>Et erit ibi
via, et via sancta vocabitur. Non erit ibi leo, et mala
bestia non ascendet per eam: et haec erit nobis directa
via, ita ut stulti non errent per eam</em> <strong>(Isa. XXXV, 8)</strong>.
Quicunque ergo eligunt huic saeculo stulti esse propter
Christum, et obedire student Apostolo dicenti:
<em>Si quis videtur inter vos sapiens esse in hoc saeculo,
stultus fiat, ut sit sapiens</em> <strong>(I Cor. III, 18)</strong>, teneant
incessanter et indeclinabiliter hanc viam veram,
viam bonam, viam directam, quae ipse Dominus
Christus est. Et fugiant humanae sapientiae astutiam
et deceptionem, de qua idem Apostolus dicit: <em>Scriptum
est enim: Comprehendam sapientes in astutia
</em><nobr><sub></sub></nobr> <em>eorum</em> <strong>(Ibid., 19)</strong>; et iterum: <em>Dominus novit cogitationes
sapientium, quoniam vanae sunt</em> <strong>(Psal. XCIII,
11)</strong>. Et ideo per hujusmodi philosophiam et inanem
fallaciam non est soluta de divina praedestinatione
quaestio, sed potius confusa et involuta, et diversis
mendaciis atque erroribus accumulata.</p>
<p>Praedestinationem autem aeterni consilii et judicii
Dei, sive in remuneratione justorum, sive in damnatione
iniquorum, et propter unam ac simplicem
scientiam divinam, in qua simul atque aeternaliter
de omnibus praeordinatum et praefinitum est, unam
veraciter dicimus: et propter duplicem ejus efficientiam,
qua alii misericorditer liberantur, alii juste
damnantur, duas dicere non timemus; fideliter cum
Psalmista ipsi judici universorum dicentes: <em>Misericordiam
</em><nobr><sub></sub></nobr> <em>et judicium cantabo tibi, Domine</em> <strong>(Psal. C, 1)</strong>.
Et eumdem judicem hujus praedestinationis mysterium
apud Patrem aeternaliter fuisse dispositum, et
manifeste in aliorum obcaecatione et aliorum illuminatione
mirabiliter expletum in Evangelio declarantem
fideliter audientes, cum in Spiritu sancto exsultans
ait: <em>Confitebor tibi, Pater, Domine coeli et terrae,
quia abscondisti haec a sapientibus et prudentibus, et
revelasti ea parvulis. Ita, Pater, quoniam sic fuit
placitum ante te</em> <strong>(Matth. XI, 25, 27)</strong>. Quid enim apertius
in utramque partem dici potuit, quam cum per
adventum suum et superbos dicit excaecatos et humiles
illuminatos; hoc est enim: <em>Quia abscondisti
haec a sapientibus et prudentibus, et revelasti ea parvulis.</em>
Et quid firmius ac fortius de utriusque rei justa
<nobr><sub></sub></nobr> et clementi praedestinatione, quam quod statim congratulans
subjunxit dicens: <em>Ita, Pater, quoniam sic
fuit placitum ante te.</em> Et quia Pater omne judicium
dedit Filio: et ipse cum Patre in aeterno consilio
utriusque haec omnia statuit et praefinivit, quae in
mundo suis temporibus discernit et judicat, continuo
de se adjungit: <em>Omnia mihi tradita sunt a Patre meo</em>
<strong>(Ibid., 27)</strong>. Omnia scilicet et liberanda et damnanda,
et juste excaecanda et misericorditer illuminanda,
sicut alibi ipse dicit: <em>In judicium ego in
hunc mundum veni, ut qui non vident videant, et qui
vident caeci fiant</em> <strong>(Joan. IX, 39)</strong>. Hoc justum judicium
Dei, sicut ipse Dominus et Salvator laudat, et cum
gratiarum actione ad Patris gloriam refert, ita omnis
Scriptura divina, et omnis sancta Ecclesia catholica
<nobr><sub></sub></nobr> in psalmis, et hymnis, et canticis spiritualibus, quae
Deo offerre consuevit, tanquam justum, et sanctum,
et pium fideliter laudando et gratias agendo concelebrat,
dicendo cum Psalmista: <em>Justus Dominus in
omnibus viis suis, et sanctus in omnibus operibus suis</em>
<strong>(Ps. XLIV, 17)</strong>; et illud quod legislator in cantico
Deuteronomii ait: <em>Date magnitudinem Deo nostro.
Deus, vera opera ejus, et omnes viae ejus judicia:
Deus fidelis, in quo non est iniquitas; justus et sanctus
Dominus</em> <strong>(Deut. II, 3, 4)</strong>. Item in psalmo, cum et
de electis liberandis, et de reprobis damnandis generaliter
dictum esset: <em>Prope est Dominus omnibus
invocantibus eum in veritate. Voluntatem timentium
se faciet, et deprecationem eorum exaudiet, et salvos
faciet eos: Custodit Dominus omnes diligentes se, et
</em><nobr><sub></sub></nobr> <em>omnes peccatores disperdet</em> <strong>(Psal. CXLIV, 18-20)</strong>.
Utriusque partis justum judicium copiosa et generali
laudatione commendatur, cum statim subjungitur:
<em>Laudationem Domini loquetur os meum, et
benedicat omnis caro nomini sancto ejus in saeculum,
et in saeculum saeculi</em> <strong>(Ibid., 21)</strong>. Sic et in alio
psalmo, cum praemisisset Dei laudationem, mox
utramque partem justum Dei judicium in ejus laudibus
<nobr><sub></sub></nobr> commemorans ait: <em>Lauda, anima mea, Dominum.
Laudabo Dominum in vita mea: psallam Deo
meo quandiu fuero</em> <strong>(Psal. CXLV, 1)</strong>; et post pauca:
<em>Qui custodit veritatem in saeculum, facit judicium
injuriam patientibus, dat escam esurientibus,</em> etc.,
usque ubi ait: <em>Pupillum, et viduam suscipiet, et viam
peccatorum disperdet</em> <strong>(Ibid., 7-9)</strong>. Unde in Apocalypsi
post illud extremum judicium et remunerationis
justorum et damnationis iniquorum, talis laus
et gratiarum actio de utraque re a sanctis Deo offertur,
dicente eodem libro: <em>Et viginti quatuor seniores
qui in conspectu Dei sedent in sedibus suis, ceciderunt
in facies suas, et adoraverunt Deum dicentes: Gratias
agimus tibi, Domine, Deus omnipotens, qui es, et
qui eras, et qui</em> [al., <em>quia</em>] <em>accepisti virtutem tuam
</em><nobr><sub></sub></nobr> <em>magnam, et regnasti. Et iratae sunt gentes, et advenit
ira tua, et tempus mortuorum judicari: reddere mercedem
servis tuis prophetis et sanctis, et timentibus
nomen tuum pusillis, et magnis, et exterminandi eos
qui corruperunt terram</em> <strong>(Apoc. XI, 16-18)</strong>. Et multa
hujusmodi, quae in Scripturis sanctis multipliciter
inveniuntur, ut nihil melius sit homini fideli quam
justum Dei judicium in utraque parte agnoscere et
laudare fideliter dicendo: <em>Justus es, Domine, et
rectum judicium tuum</em> <strong>(Psal. CXVIII, 137)</strong>.</p>
<p>Hoc etiam sancti Patres et doctores Ecclesiae sollicite
admonent esse faciendum, sicut beatus papa
Leo in quodam loco exhortatur dicens: [Nihil nobis
debet de Dei judiciis displicere. Nam non per
omnia illi gratias agere, quid est aliud quam
<nobr><sub></sub></nobr> ex quadam eum parte reprehendere?] Et beatus
Augustinus, cum tractaret de verbis psalmi ad
populum ubi scriptum est: <em>Sicut defecit fumus,
deficiat; sicut fluit cera a facie ignis, sic pereant peccatores
a facie Dei</em> <strong>(Psal. LXVII, 3)</strong>: quis, inquit, gloriabitur
castum se habere cor, aut quis gloriabitur
mundum se esse a peccatis? Ac per hoc cum Scriptura
dicit: <em>Sicut fluit cera a facie ignis, sic pereant
peccatores a facie Dei,</em> quis non contremiscat, quis
non pavibundus exsiliat? Quid ergo faciemus, et
quae spes nobis est? neque enim haec frustra cantantur.
Aut vero cum haec dicit Propheta, optat ea hominibus,
ac non potius ventura praevidet? In verbis
quidem figura optantis apparet, sed intelligitur praescientia
nuntiantis. Sicut enim quaedam in Scriptura
<nobr><sub></sub></nobr> prophetarum tanquam in praeteritum facta narrantur
cum futura praedicantur, ita quaedam tanquam
voto dicantur optantis: sed qui recte intelligunt
quod audiunt, visionem praenuntiantis agnoscunt.
<small>[Note: <nobr><sub></sub></nobr> Multa hic deerant, quae reposita sunt ex codice
ms. Corbeiensi.]</small> Sicut ergo in verbis praeteriti temporis futura facta
significantur, sic in figura optantis praenuntiantis
mens intelligenda est Sic et de Juda Domini
traditore, tanquam <small>[Note: <nobr><sub></sub></nobr> Ad certitudinem prophetiae futurum tanquam
praeteritum narratur, et ad tollendam mali animi
suspicionem in ipsis prophetis, quae futura ab iis
<nobr><sub></sub></nobr> praedicuntur et annuntiantur tanquam optata recensentur:
non quod reipsa cuiquam peccatum aut
aeternam damnationem optaverint, hoc enim cum
charitate qua ipsi pollebant pugnat, sed tantum
quod illud longe ante praemonstraverint, vel quod
<nobr><sub></sub></nobr> cum decretum justitiae divinae pro eorum punitione
viderent, eorum desiderium, non tam in illorum perditionem
quam in decretum divinae justitiae ferebatur,
<nobr><sub></sub></nobr> et sic innumera apud Isaiam et prophetam regium
testimonia exponuntur.]</small> optat ei Propheta quod venturum
<nobr><sub></sub></nobr> esse praedixit. Et de ipsis Judaeis: <em>Fiat,</em> inquit,
<em>mensa eorum in laqueum, et in venationem, et in scandalum</em>
<strong>(Psal. LXVIII, 23)</strong>; quod de eisdem praedictum
esse sine dubitatione exponit Apostolus <strong>(Rom. XI,
9)</strong>; sicut de Juda, quae sub eadem figura praenuntiata
sunt, apostolus Petrus commemorat. Nec sine
causa et quae futura sunt tanquam transacta dicuntur:
Deo enim si certa sunt tanquam pro factis habeantur,
et tanquam optans videtur dicere Propheta,
quod certum praevidet esse venturum: nihil aliud,
quantum mihi videtur, ostendens nisi nobis non debere
displicere cognitam sententiam Dei, quam fixam
immobilemque constituit. Et ideo in Actibus
apostolorum cum quidam propheta, nomine Agabus,
praediceret apostolum Paulum in Hierosolyma a Judaeis
<nobr><sub></sub></nobr> multa esse passurum, et usque ad vincula perventurum:
cum, hoc audito, fratres revocare eum et
retinere vellent ne illuc pergeret: <em>Quid facitis,</em> inquit,
<em>conturbantes cor meum? ego enim non solum
alligari, sed etiam mori paratus sum pro nomine
Domini nostri Jesu Christi</em> <strong>(Act. XXI, 10 et
seqq.)</strong>; atque ita, cum viderent fratres immobilem
viri ad omnia perferenda constantiam, dixerunt:
<em>Fiat voluntas Dei</em> <strong>(Ibid., 14)</strong>. Nunquid ergo
quia dixerunt: <em>Fiat voluntas Dei,</em> optaverunt apostoli
ut talia pateretur: ac non potius mentem suam
sublimi et divino statuto devotissime subdiderunt?
sic et Propheta cum dicit: <em>Sicut fluit cera a facie
ignis, sic pereant peccatores a facie Dei,</em> videt hoc
certissime peccatoribus imminere; et placet ei quod
<nobr><sub></sub></nobr> Deus statuit, ne Deo ipse displiceat.</p>
<p>Post haec verba beatissimus doctor, ne tam fixa
et immobilis divini judicii praedestinatio alicui male
agendi videretur necessitatem ponere, sed potius
salubrem terrorem incuteret, ut qui audiunt, poenitendo
et corrigendo fugiant a ventura ira, ut ita
possint evadere quod permanentibus in peccatis ex
impietatibus suis certissimum est imminere, ita exhortatur
dicens: [Quid ergo faciemus, fratres, nisi
ut dum tempus est vitam mutemus, et facta nostra,
si qua sunt, corrigamus, ut quod sine ulla dubitatione
venturum est peccatoribus, non inveniat super
quos veniat, non quia non erimus, sed ne tales inveniat
qualibus venturum esse praedictum est.]</p>
<p>Ita fidelissimus doctor et immobilem veritatem
<nobr><sub></sub></nobr> divinae praedestinationis etiam in peccatorum damnatione
asseruit, et tamen si seipsos correxerint, atque
in melius mutaverint, evasuros supplicia sincerissime
docuit. Quia divina illa praedestinatio in peccatoribus
puniendis justum exercet judicium, nulli
autem, si convertatur, aufert salutis remedium, quia
vera et fidelis est ejus promissio, qua per prophetam
non solum pollicetur, sed etiam jurat dicens: <em>Vivo
ego, dicit Dominus Deus, quia nolo mortem impii, sed
ut convertatur a via sua et vivat</em> <strong>(Ezech. XXXIII)</strong>.</p>
<br><h4><center>CAPUT II. </center></h4><nobr><sub></sub></nobr> 
<p>Secundo capite octo nobis praedefinitiones proponit,
ita dicens:
<br></p><dl><dd>1. <em>Praedestinationem et praescientiam Dei ejus esse
essentiam, sicut voluntatem, sapientiam et veritatem.</em></dd>
<dd>2. <em>Et praescientiam et praedestinationem unum idemque
esse.</em></dd>
<dd>3. <em>Hominem ad Deum, quem libero arbitrio sine
labore deseruerat, sine laboris studio et cooperantis
gratiae dono pervenire non posse.</em></dd>
<dd>4. <em>Praedestinationem in Deo secundum substantiam
esse: relative autem fieri non posse.</em></dd>
<dd>5. <em>Sicut duas essentias, sapientias, scientias, virtutes,
caeteraque omnia quae de Deo dicuntur, geminari,
vel triplicari, vel multiplicari impium est: ita
</em><nobr><sub></sub></nobr> <em>praedestinationes duas asserentem reatu impietatis ligari.</em></dd>
<dd>6. <em>Unamque esse divinam praedestinationem, sicut
unam divinam operationem, sapientiam, voluntatem.</em></dd>
<dd>7. <em>Et necessitate praedestinationis compelli, sicut
nec voluntate.</em></dd>
<dd>8. <em>Et quidquid de divina voluntate intelligitur, de
praedestinatione Dei sentiri debere.</em></dd></dl>
<p>Ecce quanta proposuit, imo velut omnibus sequenda
et nemini dijudicanda, absque ullo testimonio
Scripturae divinae, absque ulla attestatione paternae
doctrinae, tam multipliciter definivit. Sed nos, Domino
adjuvante, vigilanter singula discutientes, quid de
eis juxta fidei regulam sentiendum sit discernamus.</p>
<p>Dicit: <em>Praedestinationem et praescientiam Dei ejus
</em><nobr><sub></sub></nobr> <em>esse essentiam, sicut voluntatem, sapientiam et veritatem.</em>
Nos autem de voluntate quidem, quod essentialiter
dicatur in Domino, quia in illa ejus summa
et simplici essentia non est aliud velle et aliud esse,
sed quod est esse, hoc velle; et ideo sic est in illo voluntas,
ut ipse sit voluntas sua, minime dubitamus.
Similiter etiam de sapientia et veritate: quia sic
habet sapientiam, ut ipse sit sua sapientia; sic habet
veritatem, ut ipse sit veritas: nec est in illa simplici
natura Deitatis aliud habere et aliud esse; sed quod
est ibi habere, hoc esse, et quod est esse, hoc habere.
Proinde si dicamus, ut beatus <em>Augustinus</em> ait,
aeternus, immortalis, incorruptibilis, immutabilis,
vivus, sapiens, potens, speciosus, justus, bonus,
beatus, spiritus; horum omnium, quod novissimum
<nobr><sub></sub></nobr> positum est, id est spiritus, quasi tantummodo videtur
significare substantiam: caetera vero, hujus substantiae
qualitates; sed non ita est in illa ineffabili
simplicique natura: quidquid enim secundum qualitates
illic dici videtur, secundum substantiam vel
essentiam est intelligendum. Absit autem ut spiritus
secundum substantiam dicatur Deus, et bonus secundum
qualitatem: sed utrumque secundum substantiam:
sic caetera omnia quae commemoravimus.</p>
<p>Cum ergo haec ita sint, et ista tria, id est voluntas,
<nobr><sub></sub></nobr> sapientia et veritas, ita sint in Deo, ut absolute
ostendant naturam Dei, qui est summa voluntas,
summa sapientia et veritas, omnem habens potestatem,
omnem exsuperans intellectum, et super omnia
incommutabilis manens, manifesta est Dei regula, ut
substantialiter de Deo dici intelligantur. De scientia
quoque manifestum est quia in Deo essentialiter
debet intelligi, quia non est illi aliud esse et aliud
scire; sed quod illi est esse, hoc scire: nec aliud ei
habere scientiam, nisi ipsum esse scientiam: sicut
idipsum est ei sapientiam habere, quod sapientiam
esse. Utrum vero sicut dicitur Deus substantialiter
scientia, ita etiam substantialiter dici possit praescientia,
judicet secundum rationem et regulam fidei
qui potest; nobis tamen videtur quod sicut veraciter
<nobr><sub></sub></nobr> dicitur de Deo: Non est aliud illi esse et aliud scire,
non ita possit dici de illo nisi vel mendaciter, vel nimis
usitate: Non est aliud illi esse et aliud praescire.
Quod enim recte et usitate possit dici: Deus scientia
est, sicut recte et usitate dicitur: Deus sapientia
est, nulli est dubium. Ut autem dicatur: Deus praescientia
est, sicut jam diximus, aut non est verum,
aut nimis inusitatum.</p>
<p>Similis ratio est vel etiam durior de eo quod definivit,
<em>quia Deus substantialiter praedestinatio est.</em> Quis
enim unquam de Deo dici audivit quod non sit illi
aliud esse, et aliud praedestinare; sed quod praedestinare,
hoc esse, sicut vere de eo dicitur: Non est
illi aliud esse et aliud non esse; sed quod esse, hoc
nosse. Ut etiam hoc istiusmodi vocum novitatibus
<nobr><sub></sub></nobr> dicere compellamur, quia sicut Deus scientia est,
Deus sapientia est, Deus veritas est, ita Deus praedestinatio
est. Sed nobis melius et convenientius verae
fidei et ecclesiasticae doctrinae videtur, ut licet haec
apud nos tria esse videantur, id est scientia, praescientia
et praedestinatio, et ea quibusdam proprietatibus
discernamus: ut videlicet scientia absolute
dicatur, praescientia vero et praedestinatio ad futurorum
providentiam referantur: et in ipsis duobus
praescientia scilicet in bonis et in malis praenoscendis
intelligatur: praedestinatio autem in solis bonis statuendis
atque ordinandis, quae propterea sic dici et
distingui necessarium fuit, ut nobis, qui temporales
et mortales sumus, et plenissima scientia in Deo,
et gubernatio ejus ad creaturas distinctius quodammodo
<nobr><sub></sub></nobr> tali distinctione vel, si dici potest, distributione,
insinuaretur et commendaretur: commodius tamen
haec tria in Deo sub uno nomine scientiae intelligamus,
quia quidquid in his tribus a nobis utcunque
intelligitur et distincte cognoscitur, in illa ejus summa
et una et simplici scientia simul est. Scire enim ejus
perfectum et plenum est, nec potest minui, vel augeri,
aut aliqua rerum varietate permutari. Et ideo
quod nos de scientia a praescientia et praedestinatione
ejus velut discernendo cognoscere conamur, in ejus
perfecta et incommutabili scientia non aliud et aliud,
aut aliter vel aliter, sed uno atque eodem modo
aeternaliter est. Unde et recta moderatione ecclesiasticae
disciplinae observatum esse credimus, ut recte
<nobr><sub></sub></nobr> et usitate dicatur esse praescientiam et praedestinationem
Dei, sicut omnium conditoris et judicis, ad
opera sua: recte etiam et usitate dicatur esse praescientiam
et praedestinationem in Deo, id est in
aeterna, perfecta et incommutabili scientia ejus;
non autem inusitate, vel non etiam recte, dicatur
Deum praescientiam vel praedestinationem esse. Quia
videlicet scientia ejus ad se dicitur; praescientia vero
et praedestinatio ad creaturas refertur. Unde in his
magis ejus operatio, quae in ipsis vel erga ipsas
creaturas agitur, quam ejus essentia vel substantia,
demonstratur. Sic namque dicitur praescientia et
praedestinatio Dei vel in Deo, sicut etiam ordinatio
vel dispositio Dei vel in Deo: neminem tamen tam
absurde vel contentiose locutum audivimus, ut diceret,
<nobr><sub></sub></nobr> sicut ordinationem et dispositionem Dei esse,
ita ipsum Deum ordinationem et dispositionem
esse, vel ita dici et definiri debere.</p>
<p>Unde autem tota haec tam nova et contentiosa definitio
occasionem sumpserit manifestum est. Timet
enim ne si praescientia et praedestinatio, sicut et gubernatio
Dei, non substantialiter de Deo accipiatur,
sed ad ordinationem creaturarum ejus referenda intelligatur,
non possit eam dicere duplicem, vel pluralis
numeri esse non posse. Unde apud nos nulla
contentio est, sive scilicet possint dici pluraliter praedestinationes,
sive non possint, dummodo illud fideliter
et firmiter teneamus, uno atque eodem divinae
praescientiae et praedestinationis judicio atque concilio
duo quaedam certissime adimplenda, id est, et
<nobr><sub></sub></nobr> justos aeternae gloriae praeordinatos, et iniquos in
impietatibus suis usque ad mortem perseverantes
aeternis suppliciis destinatos. Utrumque enim Scriptura
apertissime dicit de justis: <em>Et crediderunt
quotquot erant praeordinati ad vitam aeternam</em> <strong>(Act.
XIII, 48)</strong>; de impiis juste damnandis: <em>Sustinuit
Deus in multa patientia vasa irae aptata in interitum</em>
<strong>(Rom. IX, 22)</strong>. Ita enim hoc utrumque in electis, et
reprobis uno eodemque divinae praedestinationis, et
judicii effectu peragitur: sicut uno eodemque solis
radio et sani oculi vegetantur et languidi exasperantur:
sicut etiam uno eodemque igni et limus ei
appositus durescit, et cera liquescit: dignetur etiam
agnoscere, ita de praedestinatione Dei, sicut de ejus
justitia sentiendum, quae cum sit una, et semper uno
<nobr><sub></sub></nobr> eodemque modo se habens, manifeste duplicem recipit
distributionem, dum per eam vel dignis praemia,
vel indignis supplicia irrogantur.</p>
<p>Certe ipse asserit voluntatem Dei vel in Deo, sicut
sapientiam, sicut veritatem, essentialiter dici,
quod utique verum est. Nam etsi diceret Deum substantialiter
esse justitiam, verissime utique diceret.
Cur itaque haec duo quae substantialiter in Deo, vel
etiam substantialiter Deus esse dicuntur, id est voluntas
ejus et veritas ejus pluraliter dicta in Scripturis
leguntur: Sicut habetur in Psalmo, ipso Domino
dicente: <em>Mirificavit omnes voluntates meas in
eis;</em> et alibi: <em>Inveni David filium Jesse virum secundum
cor meum, qui faciat omnes voluntates meas.</em>
<nobr><sub></sub></nobr> Item legimus in psalmo: <em>Justus Dominus justitias
dilexit.</em> Et iterum: <em>Quoniam deminutae sunt veritates
a filiis hominum.</em> Et alio loco: <em>Quoniam veritates
requirit Dominus.</em> Et cum non sit aliud lux Dei, et
veritas Dei, sed unum simpliciter, et veraciter credatur
in Deo, ut quod est lux Dei, hoc sit veritas
Dei, et quod veritas, hoc lux. Tamen cum Psalmista
dixisset: <em>Emitte lucem tuam, et veritatem tuam,</em>
statim plurali numero subjunxit: <em>Ipsa me deduxerunt,
et adduxerunt in montem sanctum tuum, et in
tabernacula tua.</em> Cur hoc, nisi quia voluntas, et
justitia, et veritas Dei, cum sit in ejus natura, veraciter
una et simplex, tamen in largitione donorum
ejus, sive in dispositione creaturarum ejus nobis
efficiatur multiplex, ita ut etiam Spiritus sanctus,
<nobr><sub></sub></nobr> qui unius et simplicis est in Trinitate personae, propter
eamdem distributionem donorum multiformis
gratia Dei et septem Spiritus nuncupatur <small>[Note: <nobr><sub></sub></nobr> Huc usque quae desunt in ms. cod. Thuano et
in impressis.]</small>?</p>
<p>Quae omnia idcirco replicamus, ut considerent
qui haec legunt nullum certamen, nullam contentionem
esse debere de numero; sive pluraliter praedestinatio
Dei dici possit, sive aliqua veraci ratione
non possit, dummodo certissime constet duplicem
esse ejus effectum, vel in electis scilicet misericorditer
praeordinatis ad vitam: vel in reprobis, juste
praeordinatis ad poenam. Docet beatus Augustinus
sicut sapientiam, ita et prudentiam, vel scientiam
Domini recte dici, his verbis: [Quis ergo hominum
potest istam sapientiam, qua novit Deus omnia,
comprehendere, istam (inquam) sapientiam eamdem
<nobr><sub></sub></nobr> prudentiam, eamdemque scientiam; quandoquidem
a nobis nec nostra comprehenditur.] Ubi etiam
post aliqua ita subjungit: [Et putamus nos utrum
Dei providentia eadem sit memoria et intelligentia,
qui non singula cogitando aspicit, sed una aeterna,
immutabili, atque ineffabili visione complectitur
cuncta, quae novit tanta mentis infirmitate posse
comprehendere. In hac igitur difficultate et angustiis
libet exclamare ad Deum vivum: <em>Mirificata</em>
[al., <em>Mirabilis facta</em>] <em>est scientia tua ex me, invaluit,
nec potero ad illam</em> <strong>(Psal. CXXXVIII, 6)</strong>.] <small>[Note: <nobr><sub></sub></nobr> Maluit Augustinus Deum scientiam quam providentiam
dicere. Rationes Augustini non proferuntur,
hae tamen sunt: vel quia providentia respectum
ad res gurbernatas complectitur, ubi scientia simplex
est rerum omnium cognitio; vel quia providentia,
in actu spectata, tantum est in tempore;
scientia vero ab aeterno; vel quia providentia quae
ad praedestinationem genus esse dicitur, est praeparatio
mediorum ad finem debitum sive naturalem,
sive supernaturalem obtinendum: quamvis absolute
loquendo propter maximam attributorum divinorum
simplicitatem et identitatem, non minus Deus dici
possit providentia quam scientia; hinc est quod
veteres Deum <b>θείαν προνοίαν</b> communiter appellarunt.]</small> Ecce doctor
eximius eximie de Deo sentiens et loquens confidenter
dixit Deum esse prudentiam, confitenter
dixit Deum esse scientiam: ubi autem venit ad hoc,
<nobr><sub></sub></nobr> utrum similiter Deus dicendus sit providentia, quae
utique sic Dei est, et in Deo, ut ad gubernationem
referatur creaturae, noluit velut temere aliquid de
hac re definire: sed velut in magna difficultate, et
angustiis deprehensus, maluit eamdem disputationem
admirationis et orationis ad Deum exclamatione
finire. Quo exemplo etiam nos omnes pensare
et dicere debemus quam pie nobis de Deo sit sentiendum:
quam moderate et disciplinate loquendum,
quam caute et trepide definiendum.</p>
<p>Post haec jam dictus disputator more suo velut
definiendo subjungit: <em>Et praescientiam et praedestinationem
unum idemque esse.</em> Nos autem, repudiato
hujus novitatis errore, teneamus certissimam et
firmissimam fidei regulam, et Deo adjuvante fideliter
<nobr><sub></sub></nobr> discernamus aliquando dici praescientiam, quae omnino
praedestinatio esse non possit: quia omnipotens
Deus sicut bona, sic etiam mala, id est peccata hominum,
vel angelorum futura praescivit <small>[Note: <nobr><sub></sub></nobr> Legant et relegant Calvinistae apertam sui condemnationem,
dum impia et intolerabili blasphemia
peccatorum omnium causalitatem Deo audent affingere:
iniquitatem, quam rectissima veritas improbat,
damnare potest, non facere.---August., epist.
105, ad Xistum.]</small>. Quae tamen
ut fierent, justus et <em>sanctus praedestinare non
potuit.</em>
Praedestinatio autem ejus, vel ad conditionem
et gubernationem pertinet creaturarum, quae utique
bona et justa est, vel praecipue ac maxime ad
opera vel judicia ejus, quae agit sive acturus est in
creatura rationali, angelica videlicet, et humana:
dum ex eis alios per gratiam justificat, et beatificat,
alios per justitiam deserit et condemnat: quia et
eorum bona, id est sanctorum hominum et sanctorum
angelorum, ejus sunt dona, vel praemia: et
istorum mala, id est aeterna supplicia, ejus est juste
<nobr><sub></sub></nobr> omnia disponentis justa vindicta. Et idcirco praedestinatio
ejus <em>semper in bonis,</em> semper in operibus
suis, quae in creatura (ut dictum est) rationali vel
misericorditer, vel juste exercet: accipienda est,
quae ipse et praedestinando praescivit, et praesciendo
aeternaliter praedestinavit. Unde manifestum est praedestinationem
Dei sine praescientia non esse: praescientiam
vero et cum praedestinatione esse in bonis,
et justis operibus Dei, et sine praedestinatione
in malis operibus hominum et angelorum iniquorum.</p>
<p>Quod totum praefatus Pater, beatus scilicet Augustinus,
brevissime ita ostendit dicens <strong>(De Praedest.
Sanct., cap. 10)</strong>: [ <small>[Note: <nobr><sub></sub></nobr> Omnium, ni fallor, primus ita praedestinationem
definivit Augustinus, ut videre licet de Praedestinatione
sanctorum, cap. 10, eodemque recidit quod
scribit libro de Bono perseverantiae, c. 14: ut sit,
praeparatio beneficiorum Dei, qua certissime liberantur
quicunque liberantur, et de hac perpetuo loquitur
Augustinus quoties praedestinationem ex praevisis
meritis factam negat. Ex quo liquido constat
eum ab aliis Patribus minime dissentire asserentibus
nos ex operum praevisione praedestinatos; agunt
enim de praedestinatione ad gloriam: ubi Augustinus
<nobr><sub></sub></nobr> de praedestinatione ad gratiam loquitur.---Vasquez
in quaestione 23, I part. D. Thomae; Suarez,
opusculo de Praedestinatione.]</small> Praedestinatio est gratiae praeparatio:
<nobr><sub></sub></nobr> gratia vero jam ipsa donatio. Quod itaque
ait Apostolus: <em>Non ex operibus, ne forte quis extollatur,
ipsius enim sumus figmentum, creati in Christo
Jesu in operibus bonis,</em> gratia est; quod autem sequitur:
<em>Quae praeparavit Deus, ut in illis ambulemus,</em>
praedestinatio est, quae sine praescientia non potest
esse: potest autem esse sine praedestinatione praescientia.
Praedestinatione quippe Deus ea praescivit
quae fuerat ipse facturus? Unde dictum est, <em>fecit quae
futura sunt.</em> Praescire autem potens est, etiam quae
ipse non facit, sicut quaecunque peccata. Quia si sunt
quaedam quae ita peccata sunt, ut poenae sint etiam
peccatorum. Unde dictum est: <em>Et tradidit illos Deus
in reprobam mentem, ut faciant quae non conveniunt</em>
<strong>(Isa. XLV, 11 sec. LXX)</strong>: Non ibi peccatum Dei est,
<nobr><sub></sub></nobr> sed judicium. Quocirca praedestinatio Dei quae in
bono est, gratiae est (ut dixi) praeparatio: gratia
vero est ipsius praedestinationis effectus.] Item alio
loco <strong>(De Dono Persev., cap. 14)</strong>: [Haec est, inquit,
praedestinatio sanctorum nihil aliud, praescientia,
scilicet, et praeparatio beneficiorum Dei quibus certissime
liberantur quicunque liberantur: caetera
autem ubi nisi in massa perditionis divino judicio
relinquuntur.] Ex quibus omnibus sancti doctoris
verbis clarissime apparet, distincte et proprie in
sanctis libris accipi debere praescientiam, et praedestinationem:
nec quae tanta distantia inter se distinguuntur,
unum atque idem esse sicut iste definit,
intelligi debere. Tamen aliquando ipsam praedestinationem,
quae nunquam sine praescientia est, etiam
<nobr><sub></sub></nobr> nomine praescientiae significari idem doctor ita
ostendit dicens <strong>(cap. 18)</strong>: [Aliquando eadem praedestinatio
significatur etiam nomine praescientiae,
sicut ait Apostolus: <em>Non repulit Deus plebem suam,
quam praescivit</em> <strong>(Rom. XI, 2)</strong>. Hic quod ait <em>praescivit,</em>
non recte intelligitur, nisi praedestinavit; quod circumstantia
ipsius lectionis ostendit. Loquebatur enim
de reliquiis Judaeorum, quae salvae factae sunt, pereuntibus
caeteris; ideo cum dixisset, unde nunc agimus,
<em>non repulit Deus plebem suam, quam praescivit,</em> post
aliqua secutus adjunxit: <em>Quod quaerebat Israel, hoc
non est consecutus: electio autem consecuta est, caeteri
vero excaecati sunt</em> <strong>(Ibid. 7)</strong>. In hac ergo electione
et in his reliquiis, quae <em>per electionem gratiae
salvae factae sunt,</em> voluit intelligi plebem, quam propterea
<nobr><sub></sub></nobr> Deus <em>non repulit,</em> quia <em>praescivit.</em> Nullus igitur
qui haec intelligit, negare vel dubitare permittitur:
ubi ait Apostolus, <em>non repulit Deus plebem suam,
quam praescivit,</em> praedestinationem significare voluisse:
praescivit enim reliquias quas secundum electionem
gratiae fuerat ipse facturus: hoc est ergo praedestinavit;
sine dubio enim praescivit, si praedestinavit;
sed praedestinasse est hoc praescisse quod
fuerat ipse facturus.] Ecce quid sequi debeat, qui
juxta piam sancti Patris intelligentiam sane et pure
<nobr><sub></sub></nobr> et sincere de praescientia et praedestinatione divina
sentire desiderat. Illa autem novi disputatoris definitio,
qua haec duo tanta discretione distincta, tanta
diligentia discreta unum idemque esse definiuntur,
merito suae falsitatis atque fallaciae penitus abjicienda
est. Sive enim hoc ille propterea taliter definire voluerit,
ut ea (sicuti jam praemiserat) substantialiter
in Deo velut unum esse ostenderet, inanis et frivola
est ejus assertio, sive hoc docere voluerit, quod haec
in Scripturis indiscrete et confuse, atque indifferenter
intelligenda sint, manifestissimi erroris
est.</p>
<p>Subjungit idem disputator et dicit: <em>Hominem ad
Deum quem libero arbitrio sine labore deseruerat, sine
laboris studio et cooperantis gratiae dono pervenire
</em><nobr><sub></sub></nobr> <em>non posse.</em> In quibus verbis quod dicit primum hominem
libero arbitrio Deum deseruisse, jam utique
in deserente Deum et deserto a Deo non erat liberum
arbitrium ad bonum, illa et naturae bonae a Deo
conditae, et gratiae a Deo donatae beata libertate,
quam Apostolus commendat dicens: <em>Ubi Spiritus
Domini, ibi libertas</em> <strong>(II Cor. III, 17)</strong>; sed erat liberum
tantummodo ad malum, et peccato dominante captivum.
De qua miserrima libertate et servitute Apostolus
conversis fidelibus dicit: <em>Cum enim servi
essetis peccati, liberi fuistis justitiae</em> <strong>(Rom. VI, 20)</strong>. Et
iterum: <em>Nescitis quoniam cui exhibetis vos servos ad
obediendum, servi estis ejus cui obeditis, sive peccati
in mortem, sive obeditionis ad justitiam</em> <strong>(Ibid. 16)</strong>.
Unde et Dominus ait: <em>Omnis qui facit peccatum
</em><nobr><sub></sub></nobr> <em>servus est peccati</em> <strong>(Joan. VIII, 33)</strong>. Et beatus Petrus
apostolus: <em>A quo enim,</em> inquit, <em>quis superatur, ejus
et servus est</em> <strong>(II Petr. II, 19)</strong>. Sed et captivitatem peccati
beatus Paulus non tacet dicens: <em>Video autem
aliam legem in membris meis repugnantem legi mentis
meae, et captivum me ducentem in legem peccati, quae
est in membris meis</em> <strong>(Rom. VII, 23)</strong>. Sic itaque homo,
ut dictum est, deserens Deum, et desertus a Deo,
factus est <em>liber justitiae,</em> cui servire noluit, <em>et servus
peccati in mortem,</em> quia noluit esse servus obeditionis
ad justitiam; et per hoc incipiens habere in membris
suis legem repugnantem legi mentis suae, et
captivantem se in legem peccati: amissa ergo gratia
verae libertatis, qua Deo poterat cohaerere et dicere:
<em>Mihi autem Deo adhaerere bonum est</em> <strong>(Ps. LXXII, 28)</strong>,
<nobr><sub></sub></nobr> infelici libertate voluntatis suae adhaesit peccato, et
factus est servus captivusque peccati. De qua servitute
et captivitate exire et liberari non potest, nisi per
eum qui ait: <em>Si vos Filius liberaverit, tunc vere liberi
eritis</em> <strong>(Joan. VIII, 36)</strong>. Et ideo quando homo deseruit
Deum, manifeste tunc amisit libertatem boni, et non
remansit liber, nisi ad malum. Unde nescimus cur
talis in eo libertas debeat praedicari, ac non potius
deleri et caveri.</p>
<p> <small>[Note: <nobr><sub></sub></nobr> Cum Pelagianis tollebat Erigena gratiam praevenientem,
<nobr><sub></sub></nobr> et solam cooperantem gratiam statuere videbatur,
quod acriter refellit Augustinus, ut docet
Bellarminus, lib. VI, c. 15, concl. 4.]</small> Quod autem dicit, <em>sine laboris studio, et cooperantis
</em><nobr><sub></sub></nobr> <em>gratiae dono hominem ad Deum pervenire non
posse,</em> aliter fides catholica tenet, quae certissime
credit, juxta evangelicam et apostolicam veritatem,
nullo bono opere, nullo bono merito praecedente, solo
gratiae divinae beneficio hominem salvari et venire ad
Deum. Sicut ipse Dominus dicit: <em>Nemo potest venire
ad me, nisi Pater, qui misit me, traxerit eum</em> <strong>(Joan. VI,
44)</strong>. Et Apostolus diligentissime inculcat fidelibus
dicens: <em>Ei autem qui non operatur, credenti autem
in eum qui justificat impium, reputatur ejus fides ad
justitiam</em> <strong>(Rom. IV, 5)</strong>. Et iterum: <em>Arbitramur justificari
hominem ex fide sine operibus legis</em> <strong>(Rom. III,
28)</strong>. Et ne saltem ipsam fidem sibi deputarent, qui
veniunt ad Deum atque ita velut sui operis merito
et non gratuito Dei dono se putarent esse salvatos,
<nobr><sub></sub></nobr> ostendit alio loco etiam ipsam fidem Dei donum esse,
cum dicit: <em>Gratia salvi facti estis, per fidem;</em> et continuo
subjungit: <em>Et hoc non ex vobis; Dei donum est,
non ex operibus, ne quis glorietur</em> <strong>(Eph. II, 8, 9)</strong>.
Unde etiam Deus, sicut ipse Apostolus commemorat,
per prophetam dicit: <em>Inventus sum a non quaerentibus
me: palam apparui his qui me non interrogabant</em>
<strong>(Isa. LXV, 11)</strong>. Vel sicut in nostra editione legitur:
<em>Quaesierunt me qui ante non interrogabant, invenerunt
qui non quaesierunt me.</em> Ecce manifestissima
gratia sine operibus, per quam homines non quaerentes
Deum, non solum veniunt, sed etiam perveniunt
ad Deum: sicut innumera parvulorum millia,
qui utique nihil boni operari potuerunt, sola fide
Ecclesiae et regenerationis gratia, cum in tali aetate
<nobr><sub></sub></nobr> ex aqua et Spiritu renati, et originalis peccati vinculo
absoluti, atque ita fuerint defuncti, absque ulla
dubitatione ad Deum perveniunt. Aliter ergo sentire,
id est hominem absque laboris sui studio ad Deum
pervenire non posse, non est catholicum, sed Pelagianum.
Invenitur in libello cujus titulus est Dogmatum
Ecclesiasticorum, quaedam talis definitio <strong>(Gennad.
de Eccl. dogmat., cap. 21)</strong>. Sed omnino, ut
diximus (sicut et alia nonnulla in eodem libello),
Pelagiani erroris est. Et ideo quicunque eum propter
alia quaedam utilia legit, cum hujusmodi ibi sensus
invenerit, meminerit sollicite Apostoli dicentis: <em>Omnia
probate, quod bonum est tenete</em> <strong>(I Thess. V, 21)</strong>.</p>
<p>Addit post haec ille et dicit, <em>praedestinationem in
Deo secundum substantiam esse, relative autem fieri
</em><nobr><sub></sub></nobr> <em>non posse.</em> Sed de hoc quid nobis melius aut convenientius
videatur, jam supra, ut potuimus, dictum
est. Tamen quia hic addidit praedestinationem ad
Deum relative dici non posse, manifeste non ita refertur
praedestinatio ad Deum, sicut refertur in
sancta Trinitate, Pater ad Filium, Filius ad Patrem,
Spiritus sanctus ad utrumque, vel genitor ad genitum,
genitus ad genitorem, procedens ad utrumque. Nec
sicut Verbum Dei cum intelligitur, Filius refertur ad
Patrem, cujus est Verbum. Et cum idem Filius dicitur
<em>imago,</em> refertur similiter ad Patrem, cujus est
imago. Et cum dicitur <em>splendor gloriae,</em> refertur ad
aeternam lucem, ex qua est, et cujus splendor est.
<em>Candor est enim lucis aeternae</em> <strong>(Sap. VII, 26)</strong>, sicut
<nobr><sub></sub></nobr> Scriptura testatur, nec sicut donum Dei, cum intelligitur
proprie Spiritus sanctus, refertur ad Patrem
et Filium, cujus est donum. Ista namque in illa sancta
et summa Trinitate sic referuntur ad invicem, ut
singularia ibi sint, nec alterum de altero dici possit:
unus enim ibi est Pater genitor, unus Filius genitus,
unus Spiritus sanctus procedens: unum Verbum,
et imago, et splendor Patris, quod est unigenitus
Filius: unum donum Dei Patris et Filii, quod est
Spiritus sanctus. Et haec de singulis singula ita ibi
intelliguntur, ut uniuscujusque personae proprietas
ad alterum transire non possit: verbi gratia, ut vel
Pater unquam Filius dici possit, vel Filius naturaliter
Pater intelligatur, vel Spiritus sanctus Pater aut
Filius. Manifestum est igitur, ut diximus, quia non
<nobr><sub></sub></nobr> ita refertur praedestinatio ad Deum, sicut refertur
Pater ad Filium, Filius ad Patrem, Spiritus sanctus
ad Patrem et Filium. Neque enim praedestinatio aliqua
est proprie in Trinitate personae, ut ad alteram
naturaliter referatur.</p>
<p>Refertur tamen omnino eadem praedestinatio ad
Deum, id est ad totam simul Trinitatem, quae tota
est praedestinans quaecunque praedestinata sunt: quia
absque dubio refertur praedestinatio ad praedestinantem,
sicut et gubernatio ad gubernantem, et dispositio
ad disponentem, et ordinatio ad ordinantem.
Nec aliquis unquam tam absurde et importune contentiosus
fuit, ut Deum omnia disponentem diceret
esse dispositionem; omnia gubernantem diceret esse
gubernationem; omnia ordinantem diceret esse ordinationem:
<nobr><sub></sub></nobr> putamus quod nec omnia praedestinanda
praedestinantem quisquam dixerit esse praedestinationem:
cum haec omnia, sicut jam diximus, id est
dispositio, gubernatio, ordinatio, praedestinatio, magis
ad opera, vel ad operationem Creatoris referenda
intelligantur. Sed iste, etiamsi nova contentione
affirmare conetur ita esse Deum substantialiter praedestinationem,
sicut veritatem, bonitatem, justitiam,
ut per hoc velut singulari tantum numero praedestinatio
dicenda videatur: sicut singulari tantum
numero dicitur Deus, veritas, bonitas, justitia: non
tamen ista argumentatione efficere potest ut praedestinatio
Dei etiam substantialiter Deus dici possit,
non duplicem habeat effectum, et operis distributionem,
scilicet vel in praeparatione justorum ad vitam,
<nobr><sub></sub></nobr> vel in praeordinatione impiorum ad interitum: quia
et justitia verissime Deus dicitur: nec cum ipsa
Deus substantialiter intelligitur, plurali numero recte
enuntiatur. Et tamen justitia Dei, quae etiam Deus
est, sine dubio duplicem habet effectum, videlicet
vel in remuneratione bonorum, vel in damnatione
malorum. Cum ergo ad praedestinantem Deum recte
dicatur relative praedestinatio, sicut ad disponentem
dispositio, ad gubernantem gubernatio, ad ordinantem
ordinatio, ad operantem operatio, ad creantem
creatio: et etiamsi aliquid ratione ostendi possit,
substantialiter dici debere praedestinationem Dei, vel
praedestinationem Deum: duplex tamen ejus effectus
Scripturae sanctae immobili veritate declaratus
<nobr><sub></sub></nobr> evacuari nullatenus possit: quid sibi vult ista
tam supervacua, vel etiam mendax argumentatio?</p>
<p>Sequitur tamen ille et dicit: <em>Sicut duas essentias,
sapientias, scientias, virtutes caeteraque omnia quae
de Deo dicuntur, geminari, vel triplicari, vel multiplicari
impium est: ita praedestinationes duas asserentem
reatu impietatis ligari.</em> Quibus verbis nos
respondemus, verum quidem esse quia essentia, sapientia,
scientia, virtus, quando de Deo dicuntur,
vel ipse Deus ita dicitur, ut ipse esse essentia, sapientia,
scientia, virtus intelligatur, non sunt ista
dicenda pluraliter. Quia ipsa Trinitas non tres essentiae,
sed una essentia est, nec tres sapientiae, sed
una sapientia; nec tres scientiae, sed una scientia;
nec tres virtutes, sed una virtus. Tamen quando ad
<nobr><sub></sub></nobr> diversam dispositionem vel operationem Dei ad creaturas
referuntur, manifeste quaedam ex eis etiam
pluraliter et multipliciter dicuntur, sicut est illud:
<em>Quoniam Deus scientiarum Dominus</em> <strong>(I Reg., II, 3)</strong>.
Et si scientiarum Dominus, utique non alterius, sed
suarum. Quomodo ergo hoc intelligendum, nisi quia
ipsa scientia, quae in illo naturaliter una est et simplex,
relata, ut dictum est, ad dispositionem vel ordinationem
creaturae, nobis efficitur multiplex? Sic
Deus esse virtus dicitur, et tamen eadem ratione
dictum legimus: <em>Narrantes laudes Domini, et virtutes
ejus</em> <strong>(Psal. CXLVIII, 2)</strong>. Et sicut recte Deus dicitur
virtus, ita recte dicitur idem Deus potentia, et tamen
in psalmo canimus: <em>Quis loquetur potentias
Domini?</em> <strong>(Psal. CV, 2.)</strong> Si ergo Deus una est scientia,
<nobr><sub></sub></nobr> una virtus, una potentia; et tamen juxta veritatem
et auctoritatem Scripturae ipsius Dei recte dicimus,
numero plurali atque multiplici, <em>scientiarum Dominus,</em>
et potentias Domini, et <em>virtutes ejus,</em> cur hoc
impium esse iste disputator dicit, quod ex veritatis
et pietatis fonte procedit? Si autem ista quae verissime
substantialiter in Deo sunt, non impie, sed pie,
secundum quemdam modum etiam pluraliter de Deo
dicuntur, quomodo reatu impietatis ligatur qui praedestinationem
Dei eadem ratione, propter duplicem
ejus efficientiam, pluraliter dicere voluerit? Cum tamen
hoc nos nec propter eamdem praedestinationis
verissime duplicem efficientiam respuamus, nec usquequaque
necessario dici existimemus: cum sicut
una Dei justitia, ita et una Dei praedestinatio multipliciter
<nobr><sub></sub></nobr> valere, certissime intelligenda sit.</p>
<p>Subjungit ille et dicit: <em>Unamque esse divinam praedestinationem,
sicut unam divinam operationem, sapientiam,
substantiam voluntatem.</em> In quibus verbis
hoc agere conatur quod et supra, videlicet ut, sicut
substantialiter Deus est sapientia, substantialiter
voluntas, et ipse est summa substantia, ita creditur
idem Deus esse praedestinatio et operatio. Sed de
praedestinatione jam multipliciter ostendimus quid
nos magis sentiendum esse teneamus. De una vero
operatione Dei quam hic addit, ita ut, quantum apparet,
operationem Dei, ipsum Deum velit intelligi,
diligenter considerandum est quid de hac re juxta
regulam fidei sentiendum sit. Recte enim dicimus
<nobr><sub></sub></nobr> operationem Dei, utique in creaturis quas operatus
est, et recte dicere possumus operationem ex Deo,
quoniam, sicut Apostolus dicit: <em>Ex ipso, et per ipsum
et in ipso sunt omnia.</em> Sed nunquid recte dicere possumus
operationem in Deo, cum Deus in se nihil
operetur; sed extra ipsum, id est extra ejus naturam,
sit omnis creatura, quam operatus est et in
qua usque modo operatur? cum tamen alio modo
etiam in ipso dici possit esse creatura, quia utique
in ejus potentia et virtute subsistit; unde Apostolus
ait, quod jam dictum est, <em>quia in ipso sunt omnia;</em>
et in alio loco: <em>In ipso enim vivimus, et movemur,
et sumus</em> <strong>(Act. XVII, 28)</strong>. Cum ergo Deus in se ipso,
id est in substantia sua, nihil operetur, sed omnis
ejus operatio in creaturis, quae non ejusdem cum eo
<nobr><sub></sub></nobr> naturae vel substantiae sunt, intelligatur, quomodo
recte dici potest operatio in Deo? Et si non recte dicitur
operatio in Deo, quanto minus recte dici potest
ipse Deus operatio? Quanquam idem omnipotens
Deus sicut apud se et in se omnia disponit, sic apud
se et in se omnia operetur, quia ut haec agat, non
extra se utique egreditur nec a se excedit, cujus velle
fecisse est: sed ipsa potius quae operatur, vocat ad
se, ut ex eo, qui summe est, accipiant esse singula
juxta modum suum; et fiat quod Apostolus dicit:
<em>Qui vocat ea quae non sunt tanquam quae sint</em> <strong>(Rom.
IV, 17)</strong>. Ergo neque aliquid extra se operatur, qui
sola et aeterna voluntate, absque ullo conatu, absque
ullo labore, absque ullo artificio, omnia operatur.
Nec iterum aliquid in se operatur, qui in suae substantiae
<nobr><sub></sub></nobr> perfectione et aeternitate nihil efficit, nihil
auget, nihil minuit, nihil mutat. Nec tamen, quia
ejus velle fecisse est: ideo ejus velle et fecisse unum
est. Quia in hoc non Creatoris, et creaturae significatur
unitas, sed solius Creatoris potestas.</p>
<p>Quomodo igitur operatio in Deo, vel ipse Deus
substantialiter (ut iste asserit) operatio intelligi potest?
nisi forte eo modo dicatur Deus operatio, non
quod ipsum vel in ipso aliquis, sed ipse omnia operetur.
Sed quia hoc nimis est inusitatum, nec de Scripturae
sanctae auctoritate sumptum, et vehementer
fidei periculosum: ne forte, cum Deus operatio esse
dicitur, juxta impium Arianorum errorem, qui hoc
de Filio et Spiritu sancto senserunt, ab aliquo factus
esse credatur: profecto cohibenda et coercenda est
<nobr><sub></sub></nobr> tantae verbositatis praesumptio, et inter caeteras <em>vocum
novitates,</em> sicut attentissime admonet Apostolus,
<em>devitanda</em> <strong>(I Tim. VI, 20)</strong>. Et tamen nos, qui simpliciter
divinam operationem in operibus et creaturis
ejus intelligimus, ipsam ejus operationem plurali
numero in Scripturis positam legimus, manifeste
Apostolo dicente: <em>Divisiones vero gratiarum sunt,
idem vero spiritus; et divisiones ministrationum sunt,
idem autem Dominus; et divisiones operationum sunt,
idem vero Deus, qui operatur omnia in omnibus</em>
<strong>(I Cor. XII, 4-6)</strong>. Cum ergo ipsa operatio Dei tam
aperte pluraliter dicatur, et multipliciter intelligatur
in creaturis Dei, quid utilitatis habet istiusmodi
argumentatio? <em>Ad nihil utilis,</em> sicut Apostolus ait
<nobr><sub></sub></nobr> <em>nisi ad subversionem audientium</em> <strong>(II Tim. II, 14)</strong>.</p>
<p>Et tamen ille subjungit, et dicit: <em>Ex necessitate
praedestinationis nihil compelli, sicut nec voluntatem.</em>
Quod utrumque, id est et praedestinatione et voluntate
Dei nihil compelli, apertissima veritate falsum
est: quia et bonitate praedestinationis Dei frequenter
diversis flagellis, et laboribus, et tribulationibus
compelluntur electi, sive ut convertantur ad Deum,
sive ut vivant secundum Deum. Sicut compulsus
est apostolus <em>Paulus</em> cum adhuc esset <em>Saulus</em> <strong>(Act.
IX)</strong>: coelestis vocis terrore prostratus, divina percussione
caecatus, tanto terrore a suo errore et crudelitate
coercitus, utique ut converteretur ad Deum.
Et tamen jam conversus, jam apostolus, jam magister
gentium effectus, adhuc castigatur, adhuc
<nobr><sub></sub></nobr> <em>colaphizatur, ne magnitudine revelationum extollatur</em>
<strong>(II Cor. XII, 7)</strong>. Et ejusdem divinae praedestinationis
judicio et aequitate reprobi compelluntur; et si non
ad inique et impie vivendum, tamen ad aeternum pro
ipsis iniquitatibus et impietatibus suis supplicium
luendum. Similiter et bonitate voluntatis Dei, in
qua est utique aeterna praedestinatio Dei, et electi
flagellantur temporaliter ad correctionem vel probationem,
et ejusdem divinae voluntatis severitate reprobi
flagellantur aeternaliter ad punitionem. Cum
omnipotens Deus, sicut Apostolus dicit, manifesta
misericordia et occulto judicio suo, <em>cujus vult miseretur,
et quem vult indurat</em> <strong>(Rom. IX, 18)</strong>. Utraque
enim sunt in Dei praedestinatione, utraque in Dei
voluntate, et bonitas scilicet et severitas, de quibus
<nobr><sub></sub></nobr> idem dicit Apostolus: <em>Vide ergo bonitatem et severitatem
Dei: in eos quidem qui ceciderunt, severitatem,
in te autem bonitatem, si permanseris in bonitate</em>
<strong>(Rom. XI, 22)</strong>.</p>
<p>8. Sequitur ille et dicit: <em>Et quidquid de divina voluntate
intelligitur, de praedestinatione Dei sentiri debere.</em>
Haec definitio in eo nobis placet, quia voluntatem
Dei dicit praedestinationem Dei. Quid est enim
aliud praedestinatio Dei quam aeterna et incommutabilis
voluntas Dei ad opera sua. Neque enim Deus
necessitate, sed voluntate praedestinavit quaecunque
praedestinavit. Et sicut <em>omnia, quaecunque voluit, fecit</em>
<strong>(Psal. CXIII, 3)</strong>, sic omnia quaecunque praedestinavit,
implevit, imo jam fecit: sicut de eo propheta
dicit: <em>Qui fecit quae futura sunt</em> <strong>(Isa. XLV, 11 sec.
<nobr><sub></sub></nobr> LXX)</strong>. Consequens ergo omnino est, ut et illud quod
de Deo dicit Apostolus, <em>qui vult omnes homines salvos
fieri et ad agnitionem veritatis venire</em> <strong>(I Tim. II, 4)</strong>.
Sicut est in praedestinatione Dei, ita rectissime intelligatur
esse in voluntate Dei, id est, ut quos praedestinavit
Deus aeterna voluntate sua ex omni genere
humano electos, ipsos <em>omnes velit salvos fieri,
et ad agnitionem veritatis venire,</em> videlicet quia praedestinatio
Dei ipsa est certissime voluntas Dei; et,
sicut de voluntate Dei veraciter omnino ab apostolo
dictum est, <em>cujus vult miseretur, et quem vult indurat</em>
<strong>(Rom. IX, 18)</strong>, ita et de praedestinatione Dei certissime
teneatur: scilicet quod aeterna praedestinatione,
sicut aeterna voluntate sua <em>Jacob dilexit, Esau autem
</em><nobr><sub></sub></nobr> <em>odio habuit: et ex massa eadem fecit, aliud quidem
vas in honorem, aliud vero in contumeliam</em> <strong>(Rom.
XIII, 21)</strong>. Sed illud bonitate sua, istud justo judicio
suo, ut essent <em>alii vasa irae, alii vasa misericordiae</em>
<strong>(Rom. XXII, 23)</strong>. Si itaque disputator iste, juxta veritatem
doctrinae apostolicae, et sicut ipse sua argumentatione
conclusit, haec nobiscum fideliter et simpliciter
teneat, nulla erit necessitas quaestionis,
nullus exigetur labor syllogisticae disputationis, sed
sola in nobis regnabit tranquillitas pacis.</p>
<br><h4><center>CAPUT III. </center></h4>
<p>Tertio capitulo hujusmodi definitiones posuit.</p>
<p>1. <em>Dei praedestinationem sicut essentiam nullum cogere,
nullam necessitatem inferre.</em></p>
<p><nobr><sub></sub></nobr> 2. <em>Duas praedestinationes non esse.</em></p>
<p>3. <em>Mortem, peccatum, miseriam a Deo non esse.</em></p>
<p>4. <em>Praedestinationem, ut charitatem, non esse geminam
vel duplam, vel multiplicem, et pluralitate carere.</em></p>
<p>Ex his quatuor propositionibus jam superius,
prout Dominus dedit, tractavimus.</p>
<p>Id est primam qua dicit <em>Dei praedestinationem sicut
essentiam nullum cogere, nullam necessitatem inferre.</em></p>
<p>Et secundam qua ait <em>duas praedestinationes non
esse.</em></p>
<p>Et quartam qua definivit, <em>praedestinationem, ut
charitatem, non esse geminam, vel duplam, vel multiplicem,
et pluralitate carere.</em> Excepto quod charitatem
superius inter exempla quae de substantia Dei intelligi
<nobr><sub></sub></nobr> voluit non nominavit. Et manifeste, sicut beatus
Joannes apostolus docet: <em>Deus charitas est</em> <strong>(I Joan.
IV, 16)</strong>; ita ut secundum regulam fidei verae rectissime
dicamus esse charitatem Dei, et esse charitatem
in Deo, et esse charitatem Deum. Quae tamen
charitas quia in Deo substantia est, sicut veritas,
justitia, bonitas, cum de Deo intelligitur, non dicitur
gemina, quia est in illo substantialiter una et
simplex; et ideo ibi nec dupla, nec triplex dici potest,
quia non duplicatur, nec triplicatur divina
substantia, id est ipsa deitas, ipsa veritas: ipsa charitas,
Deus Trinitas. Non enim minor est ibi in uno,
quam in tribus; nec major in duobus vel tribus
quam in uno. Sed quanta est deitas, veritas, charitas,
in una persona sanctae Trinitatis, tanta est in duabus,
<nobr><sub></sub></nobr> tanta in tribus, id est perfecta in singulis, perfecta
in omnibus. Quia et Pater perfectus Deus, et
Filius perfectus Deus, et Spiritus sanctus perfectus
Deus, et hi tres unus perfectus Deus. In nobis
vero haec charitas non est substantia, sed donum
Dei, sicut Apostolus dicit: <em>Quia charitas Dei diffusa
est in cordibus nostris per Spiritum sanctum, qui datus
est nobis</em> <strong>(Rom. V, 5)</strong>. Et ideo potest in nobis esse et
gemina, et duplex, propter duo praecepta ipsius charitatis,
videlicet, Dei et proximi; quae utique in nobis
duplicem gignit affectum, <em>ut diligamus Deum ex toto
corde, et proximum sicut nosmetipsos</em> <strong>(Matth. XXII,
37, 39)</strong>. Et quia per ipsum donum charitatis multiplicia
et innumera bona operatur Deus in sanctis
<nobr><sub></sub></nobr> suis, dicitur in Scripturis etiam multiplex. Ipsa est
enim gratia Dei, de qua beatus Petrus apostolus dicit:
<em>Unusquisque sicut accepit gratiam in alterutrum,
illam administrantes sicut boni dispensatores multiformis
gratia Dei</em> <strong>(I Petr. IV, 10)</strong>. Quod autem pluralitate
careat charitas, nec plurali numero nec in
Deo nec in nobis in Scripturis dicta inveniatur, quis
nesciat? De eo autem quod dicit <em>praedestinationem
non recipere pluralem numerum sicut nec charitatem,</em>
jam superius satis dictum, nec assidue repetendum
est. Nam et illud quod in prima ex his propositione
praedestinationem Dei substantiae Dei comparat, imo
substantiam Dei esse dicit, jam supra, ut potuimus,
tractatum est.</p>
<p>Et quod affirmat ipsam Dei <em>praedestinationem nullum
</em><nobr><sub></sub></nobr> <em>cogere, nullam necessitatem inferre,</em> si ita hoc
dicit quod praedestinatione sua omnipotens Deus neminem
cogat ad malum, ut malus sit, et aliud esse
non possit, recte omnino dicit: sin autem propterea
hoc suspense et inexplicate posuit, ut diceret ipsam
praedestinationem nullum cogere, nullam necessitatem
inferre, nec addidit, <em>ad quid</em> cogere vel <em>cujus
rei</em> necessitatem inferre, ut malos in sua malitia usque
in finem perseverantes, neget justo judicio praedestinationis
divinae aeterno judicio puniendos (sicut
magis ex omnibus, quae superius dixit, verum esse
apparet) manifeste divinam praedestinationem in
parte accipit, et in parte negat: ut eadem Deus praedestinatione
sua justos praeparaverit ad regnum, reprobos
vero non praeordinaverit ad supplicium.</p>
<p><nobr><sub></sub></nobr> 3. Restat tertia propositio quam hic posuit et definivit,
<em>mortem, peccatum, miseriam a Deo non esse.</em>
Et de peccato quidem, sicut fides ubique catholica
tenet, recte dixit quod a Deo non sit, quia nec voluit,
nec praecepit, nec impulit hominem ad peccandum:
imo, et antequam peccaret, prohibuit eum a
peccato, et mortis supplicio terruit ne peccaret, et,
post peccatum, quasi suae voluntati rebellem et contrarium,
juste punivit. Et ideo peccatum non est a
Deo, <em>qui hominem rectum,</em> et sine peccato condidit,
sicut Ecclesiasticus dicit: <em>Solummodo hoc inveni quod
fecerit Deus hominem rectum, et ipse se infinitis miscuerit
quaestionibus</em> <strong>(Eccli. VII, 30)</strong>, sed ab illo est
initium peccati qui et primus peccavit in coelo: et
<nobr><sub></sub></nobr> postea hominem ut peccaret decepit, et decipiendo
occidit in paradiso: sicut beatus Joannes apostolus
testatur, <em>quoniam ab initio diabolus peccat</em> <strong>(Joan. III,
8)</strong>; et ipse Dominus docet dicens: <em>Ille homicida
erat ab initio, et in veritate non stetit, quia veritas non
est in eo</em> <strong>(Joan. VIII, 44)</strong>. In eo enim quod <em>in veritate
non stetit,</em> perdidit seipsum; in eo autem quod peccatum
homini propinavit, occidit hominem. Et,
sicut primus peccator, ita et primus factus est homicida:
quia <em>anima quae peccaverit, ipsa morietur</em>
<strong>(Ezech. XVIII, 4)</strong>. Unde et ipse in Scripturis dicitur
habere <em>mortis imperium</em> <strong>(Hebr. II, 14)</strong>. Non quod
ejus potestate, sed quod ejus maligna invidia mors
invaserit et oppresserit omne genus humanum. Unde
<nobr><sub></sub></nobr> dicit Scriptura: <em>Invidia diaboli mors introivit</em> [al.,
<em>intravit</em>] <em>in orbem terrarum: imitantur autem eum
qui sunt ex parte ipsius</em> <strong>(Sap. II, 24)</strong>. Hunc ejus impium
principatum Dominus sua morte destruxit, sicut
de eo Apostolus dicit: <em>Ut per mortem destrueret
eum qui habebat mortis imperium, id est diabolum</em>
<strong>(Hebr. II, 14)</strong>. Ipse est enim <em>Agnus Dei qui abstulit
peccatum mundi</em> <strong>(Joan. I, 29)</strong>. Et ideo bene dixit
iste disputator peccatum non esse a Deo. Et tamen
hoc ipsum superflue posuit, cum de praedestinatione
divina definiret: quia nemo fidelium dicit Deum
peccata praedestinasse.</p>
<p>Quod autem adjunxit <em>mortem et miseriam similiter
non esse a Deo,</em> manifeste Scripturae contradicit dicenti:
<em>Bona et mala, vita et mors, paupertas et honestas
</em><nobr><sub></sub></nobr> <em>a Deo sunt</em> <strong>(Eccli. XI, 14)</strong>. Sed quia iterum
Scriptura dicit: <em>Deus mortem non fecit, nec laetatur
in perditione vivorum</em> <strong>(Sap. I, 13)</strong>, vigilanter nobis
quaerendum est quomodo utrumque fideliter intelligendum
sit, videlicet et quod <em>Deus mortem non fecit,</em>
et quod <em>mors et vita a Deo sunt.</em> Ita ergo utrumque
recte intelligi potest: Quod <em>Deus mortem non fecit,</em>
qui hominem immortalem, si non peccasset, creavit.
Et iterum, <em>mors a Deo est,</em> quia peccantem hominem
justa morte damnavit; sicque mors non est
ab illo creatione, et tamen ab illo veraciter est ultione.
Sicut autem mors ista corporalis, quae et
prima intelligitur, a Deo est, quia ab ipso peccanti
homini juste est illata: ita et mors secunda in gehenna
homini permanenti in peccatis ab illo juste
<nobr><sub></sub></nobr> est inferenda. Ideo et haec et illa, id est et prima,
quae animam dividit a corpore, et secunda, per quam
(ut dictum est) et anima et corpus perditur in gehenna,
quia et utique justa, et justo Dei judicio
homini illata vel inferenda, a Deo est. Inde et alibi
eadem Scriptura dicit de praesenti utique morte
corporali: <em>Noli metuere judicium mortis: memento
quae ante te fuerunt, et quae superventura sunt tibi</em>
<strong>(Eccli. XLI, 5)</strong>. Hoc judicium a Domino omni carni.
Et iterum: <em>Ignis, grando, fames, et mors, omnia
haec ad vindictam creata sunt</em> <strong>(Eccli. XXXIX, 35)</strong>. Et
quomodo fames et mors creata: non utique aliqua
forma, vel formatione, ut existerent condita, sed in
occulto dispositionis Dei ad ejus vindictam praeparata;
ut inde eorum in manifestum prolatio, velut
<nobr><sub></sub></nobr> quaedam videatur esse creatio. Et iterum eadem Scriptura
dicit: <em>Mors, sanguis, contentio, et rhomphaea,
superveniens fames, contritio, et verbera: super iniquos
creata sunt haec omnia, et propter illos factus est
cataclysmus</em> <strong>(Eccli. XL, 9, 10)</strong>. Cum ergo mors
hominis ex justa et divina ultione veniens tam
aperte dicatur, et tam veraciter intelligatur in Scripturis
esse a Deo. Unde et beatus <em>Elias</em> pro filio
viduae apud quam hospitabatur defuncto supplicans
dicebat Deo: <em>Domine, etiamne viduam istam, apud
quam ego utcunque sustentor, afflixisti, ut interficeres
filium ejus</em> <strong>(III Reg. XVII, 20)</strong>? Et Dominus in
Evangelio aperte dicit: <em>Timete eum qui, postquam
occiderit, habet potestatem mittere in gehennam</em> <strong>(Luc.
<nobr><sub></sub></nobr> XII, 5)</strong>: intelligatur aperta Scripturae veritas, et
conticescat vanitas.</p>
<p>Sicut ergo mors, quae est utique poena peccati,
ita etiam omnis miseria laborum, tribulationum et
calamitatum, quae consecuta sunt hominem post
peccatum, quia divina dispositione et judicio et illata
sunt et inferuntur, recte Scriptura dicit esse a
Deo, sicut aperte ea testimonia quae posuimus,
ostendunt. Et ideo sicut vere peccatum, quod contrarium
est justitiae Dei, non est a Deo, ita vere poena
peccati, id est mors, et omnis illa calamitas et
miseria quae consecuta est, quia justo judicio Dei
competunt, et justa ejus ultione inferuntur, a Deo
esse, Scriptura attestante, recte intelliguntur. Ubi,
etiamsi diabolus et caeteri angeli maligni aliquid
<nobr><sub></sub></nobr> agunt, ministri sunt divinae ultionis, atque vindictae,
non judices, vel auctores, sicut manifeste libri beati
Job historia ostendit, in qua plenissime ostenditur
quod non solum ut ipsum vulnere pessimo a planta
pedis usque ad verticem sauciaret, vel filios ejus
concussae et corruentis domus oppressione occideret,
et copiosam ejus familiam vel gladio irruentium
praedonum, vel de coelo veniente igne consumeret,
sed nec ipsa ejus pecora et animantia contingere
ausus est, nisi prius, permittente sibi Domino, et
dicente: <em>Ecce universa quae habet, in manu tua sunt:
verumtamen in eum ne extendas manum tuam</em> <strong>(Job.
I, 12)</strong>. Et iterum: <em>Ecce in manu tua est: verumtamen
animam illius serva</em> <strong>(Job II, 6)</strong>. Unde et ipse vir
sanctus et divina sapientia repletus, cum illi haec
<nobr><sub></sub></nobr> omnia accidissent, non ea deputavit diabolo, quia
exsecutor fuerat illius calamitatis, sed ad Deum et
ad justum judicium ejus omnia fideliter et humiliter
cum gratiarum actione retulit, dicens: <em>Dominus
dedit, Dominus abstulit, sicut Domino placuit ita factum
est, sit nomen Domini benedictum</em> <strong>(Job I, 12)</strong>.
Similiter et in Evangelio, cum ejiceretur ab homine
quem obsederat <em>legio daemoniorum,</em> non habuerunt
potestatem introeundi, et perdendi gregem porcorum,
nisi ab illo permissi cui dolentes trementesque
<nobr><sub></sub></nobr> dicebant: <em>Si ejicis nos, mitte nos in gregem porcorum.
Et ille dixit eis: Ite</em> <strong>(Matth. VIII, 32)</strong>. Inde est quod
etiam in psalmo, ubi narrantur plagae et calamitates
quibus Aegyptus pro sua impietate, Deo juste
ulciscente, et Moyse famulo suo mediante ac ministrante,
percussa est, manifeste Scriptura, etiamsi
ministerio angelorum malorum aliqua horum eis
inflicta sunt, omnia ad Deum referens dicit: <em>Convertit
in sanguinem flumina eorum, et imbres eorum, ne
biberent. Misit in eos coenomyiam et comedit eos, ranam
et disperdidit eos. Et dedit aerugini fructus eorum,
et labores eorum locustae. Et cecidit in grandine
vineas eorum, et moros eorum in pruina. Et tradidit
grandini jumenta eorum, et possessionem eorum igni.
Misit in eos iram indignationis suae; indignationem,
</em><nobr><sub></sub></nobr> <em>et iram, et tribulationem, immissiones per angelos
malos</em> <strong>(Psal. LXXVII, 44-49)</strong>. Et in alio psalmo,
cum impetum ignium et grandinum, tempestatum,
et procellarum replicaret, quibus tot naufragia et
eversiones et vastitates fiunt in mundo, similiter
omnia referens ad Deum, dixit: <em>Ignis, grando,
nix, glacies, spiritus procellarum, quae faciunt verbum
ejus</em> <strong>(Psal. CXLVIII, 8)</strong>.</p>
<br><h4><center>CAPUT IV. </center></h4>
<p>Quarto capitulo ponit definitiones quinque hoc ordine.</p>
<p>1. <em>Tres haereses, unam Pelagianorum liberi arbitrii
sine gratiae commendatione. Alteram gratiae solius.
Tertiam</em> <small>[Note: <nobr><sub></sub></nobr> Quis fuerit Gotteschaleus accipe ex Pithoeo in
Annalibus, et Trithemio in Chronico Hirsaugiensi,
et Flodoardo lib. III, cap. 13, seu potius Hincmaro,
<nobr><sub></sub></nobr> Rhemni archiepiscopo, qui tunc vivebat, et eumdem
Gotteschalcum saepius vidit et audivit; cujus haec
verba sunt, ad Nicolaum I: Vobis, ait, pauca
aperire desidero quomodo antequam episcopus ordinatus
fuissem, iste Gotteschalcus, monachus monasterii
ecclesiae metropolitanae Rhemensis dicti Orbei
dioecesis Suessionensis, ut hujus abbas et monachi
cum quibus versabatur testantur, homo animo elatus,
quietis impatiens, novorum verborum cupidus,
insatiabili honoris ambitione incensus, protervus et
tumultuosus: ut inani animi ostentatione famam adipisceretur,
certos articulos omnium falsarum doctrinarum
elegit et collegit. Et postea: Idem Gotteschalcus,
ordini sacerdotali a decano Rhemensi initiatus
(haec autem promotio constitutionibus ecclesiasticis
reluctabatur), contra suam regulam monasterio egressus,
disjunctissimas terras peragravit ut virus suae
falsae doctrinae evomeret. Narrat Ecclesia Lugdunensis
quo pacto in ultimos fines Germaniae se contulerit
<nobr><sub></sub></nobr> evangelicae praedicationis gratia, et suarum
concionum exordium sumpserit ab ineffabili praedestinationis
mysterio. Coactus redire in Galliam, ab
<nobr><sub></sub></nobr> episcopis in concilio Moguntinensi damnatus est, et
ex illorum decreto flagellis violenter caesus; tandem
in monasterio Rhemensis dioecesis tanquam in carcere
ex ejusdem concilii decreto reclusus est.
Articuli in praedicto concilio damnati recensentur
ab Hincmaro, id est quod sicut Deus quosdam praedestinaverat
ad vitam aeternam, ita alios ad mortem
aeternam praedestinaverit (intellige absque ulla
malorum operum praevisione); quod Deus non vult
omnes homines salvos fieri, sed eos duntaxat qui
salvantur; quod Jesus Christus Dominus non fuerit
crucifixus neque mortuus pro redemptione totius
mundi, sed tantum pro his qui salvantur; quod
nullum ad se diabolus possit rapere pro quo sanguinem
suum Jesus Christus Dominus fudit. Hi sunt
praecipui inter multos alios a concilio Moguntinensis
damnatos. Legendus est Serrarius lib. I, cap. 33,
Historiae Moguntinensis.]</small> <em>Gotteschalcanam praedestinationibus necessitates
etiam inferentem.</em></p>
<p><nobr><sub></sub></nobr> 2. <em>Substantiam hominis esse tria. Id est, esse, velle,
scire. Et hanc peccando non amisisse.</em></p>
<p>3. <em>Nullam naturam posse perire, nec liberam voluntatem
eum perdidisse, id est naturam suam.</em></p>
<p>4. <em>Libertatem homini post peccatum remansisse:
vigorem et potestatem ejus perdidisse.</em></p>
<p>5. <em>Ea semper naturam inchoare posse, et perficere
nonnisi per gratiam.</em></p>
<p>De tribus haeresibus quas dicit, primum, id est
Pelagianorum, qui liberum arbitrium sine Dei gratia
<nobr><sub></sub></nobr> homini ad salutem posse sufficere dixerunt, bene novit,
et condemnat Ecclesia, sequens vocem Domini
suam gratiam in omnibus commendantis, atque dicentis:
<em>Qui manet in me, et ego in eo, hic fert fructum
multum, quia sine me nihil potestis facere</em> <strong>(Joan.
XV, 5)</strong>. In eo enim quod ait: <em>Qui manet in me, et
ego in eo, hic fert fructum multum,</em> declarat gratiae
beneficium, quam in illo manentes ex illo accipiunt,
ut fructificare possint Deo, <em>sicut palmes</em> accipit ex
radice vitis. Quod autem subjunxit: <em>Quia sine me
nihil potestis facere,</em> manifestissime ostendit, liberum
hominis arbitrium absque adjutorio ejusdem gratiae
suae ad boni operis fructum nihil posse. Secunda haeresis
quam dicit esse gratiae solius: quae sit vel fuerit
in Ecclesia, quae ita praedicaverit sola Dei gratia
<nobr><sub></sub></nobr> hominem salvari, ut liberum hominis negaret vel
destrueret arbitrium, nobis minime compertum est.
Nam antiquissimi, et impiissimi illi haeretici Marcion,
et Valentinus, et Manichaeus, qui vel duo vel
tria principia introduxerunt, et ideo duas naturas
vel angelorum vel hominum assuererunt, id est unam
bonam, et alteram malam; illam ita esse bonam, ut
aliud esse non possit; istam e contrario ita esse malam,
ut similiter aliud esse non possit; nihil omnino
de gratia Dei dixerunt, sed solam naturam naturaliter
vel bonam esse vel malam stultissime defendere
conati sunt. Cum Ecclesia catholica, legis et Evangelii
fideliter doctrinis instructa atque munita, unam
tantummodo agnoscat; et praedicet omnium creaturarum
coelestium et terrestrium visibilium et invisibilium
<nobr><sub></sub></nobr> esse principium, sanctam videlicet Trinitatem,
Patrem, et Filium et Spiritum sanctum, unum
Deum, ex quo omnia, per quem omnia, in quo omnia;
et nullam omnino naturam nisi ab eo, id est
optimo Conditore, esse; et ideo omnem naturam, in
quantum natura est, bonam esse, nec malum naturae
naturam, sed vitium naturae esse. Sed quia mutabilis
facta est ista natura in creatura angelica et humana,
et a bono in quo condita est, suo vitio potuit
labi ad malum; et a malo, in quo lapsa est, quantum
pertinet ad humanum genus quod Dei miseratione
salvatur, posse surgere et reformari ad bonum;
quantum vero pertinet ad partem angelorum malorum,
et perpetuo judicio damnatorum, sic lapsos
esse superbiendo a Deo, ut nullo jam mereantur remedio
<nobr><sub></sub></nobr> instaurari, non solum perdita in qua conditi
fuerant bona voluntate, sed terribili judicio Conditoris,
etiam ipsius bonae voluntatis possibilitate privati.</p>
<p>Cum ergo et illi (de quibus supra dictum) haeretici
naturam tantummodo vel defenderint, quasi
immutabiliter bonam, vel accusaverint quasi immutabiliter
malam; et ideo de gratia vel de libero
<nobr><sub></sub></nobr> arbitrio non appareat quomodo aliquid praedicare
potuerint; et e contrario Ecclesia Dei sic teneat,
sicut brevissime commemoravimus: quae est ista secunda
haeresis tam incognita, tam nova et inaudita,
quae, libero arbitrio denegato, solius gratiae sit praedicatrix?
Nisi quia (ut nobis videtur) disputator iste,
vel beatum Augustinum latenter quasi haereticum
accusat, eo quod manifeste juxta veritatem Scripturarum
sola Dei gratia ostendat et doceat hominem
posse salvari, nec ad ipsam salutem aeternam aliquid
humanum arbitrium posse, nisi per eamdem gratiam
fuerit reformatum, sanatum, illuminatum ac reprobatum;
aut certe eos qui, secundum ejus venerabilem
et catholicam doctrinam nunc de gratia Dei sentiunt
et docent: quasi minus illius dicta intelligentes,
<nobr><sub></sub></nobr> haereticos vocat: videlicet quasi ille non ita de libero
arbitrio senserit, nec isti recte ejus verba intelligant;
et ideo errent ex occasione verborum ejus, dum ea
aliter intelligunt quam ille qui scripsit. Hac de causa
nobis videtur quod callidissime omnino et versutissime
velut haeresim solius gratiae posuerit, nec tamen
auctorem, vel sectatores ejus ulla significatione
manifestaverit.</p>
<p>Quod si ita est, quid aliud quam Ecclesiam nostri
temporis, simul cum eis qui illum ad talia instigant,
viperea subtilitate accusat. Et ideo si sunt tales, qui
in partibus regni illius, ubi iste impugnator veritatis
non solum non arguitur, vel silentium ei imponitur,
sed etiam laudi et honori maximo habetur, qui ei in
talibus faveant, maxime viri ecclesiastici, quis digne
<nobr><sub></sub></nobr> possit dolere, et horrere istud contagii et pestilentiae
malum, quod ab illis partibus tam effrenate et infrunite,
tam impudenter et audacter contra caeteras
partes Ecclesiae Dei quietas inter se, et pacificas, et
tranquillas exsurgit? Ubi tale monstrum et prodigium
jamdudum a fidelium auribus arcendum sedet,
et disputat, et congerit tot mendacia erroris, tot
convicia contra fidem veritatis: et nulla pastorum
Ecclesiae vigilantia, vel corrigitur a talibus, vel expellitur.
Denique ut manifeste agnoscamus non eum
de antiquiori aliqua haeresi dixisse quod solius gratiae
fuerit praedicatrix, non posuit hanc haeresim ante Pelagianam,
sed postea, id est a temporibus sancti Augustini
usque nunc <small>[Note: <nobr><sub></sub></nobr> Affirmat nullos docuisse nos per gratiam solam
absque libero arbitrio salvari, quia si qui fuerint,
ab Ecclesia tanquam haeretici perpetuo sunt habiti,
ita ut particula illa (<em>nulli</em>) excludat catholicos, non
autem quos Ecclesia condemnavit: aut saltem quia
expresse nullus unquam ita docuit, sed solum liberum
arbitrium de medio sustulerunt, ut Simon Magus ex
<nobr><sub></sub></nobr> Clemente lib. III Recognitionum; Bardesanes ex
Augustino, cap. 33 lib. de Haeresibus; Manes
centum annis post Bardesanem, a quo Manichaei, ex
eodem, cap. 70; ut videant novatores nostri perversum
suum dogma de salute per solam gratiam,
absque libero arbitrii concursu et cooperatione,
omnibus retro saeculis inauditum fuisse.]</small>, nec potest inveniri toto hoc
tempore quod fuit inter illum et nos, aliquam talem
<nobr><sub></sub></nobr> haeresim in Ecclesia exstitisse, nisi quod vel ipsum,
ut jam diximus beatum Augustinum, vel nos qui
eum sectamur, istius erroris accusat.</p>
<p>Tertiam haeresim ponit praedestinationibus necessitates
et vim inferentem. Cujus, ut sibi videtur,
auctorem non tacet, vocans eam Gotteschalcanam a
quodam videlicet miserrimo et infelicissimo monacho
<nobr><sub></sub></nobr> jamdudum (illic nescimus quo ordine) damnato,
et annis jam plurimis carcerali ergastulo retruso,
nomine Gotteschalco, qui si aliquid tam grande
et periculosum contra fidem catholicam docere praesumpsit,
ut necessario synodali indicio tali ac tanta
damnatione plecteretur, profecto dignum fuerat, juxta
antiquum Ecclesiae morem, ut tantus error, propter
cautelae studium, ne eo plures inficerentur, caeteris
Ecclesiis in diversis regni partibus constitutis, etsi
non in initio, quando tantum malum est deprehensum,
vel in fine quando tanta est severitate damnatum;
saltem postea per litteras synodicas et ecclesiasticas,
ad omnium fratrum et coepiscoporum notitiam
perferretur. Quod si more, ut diximus, ecclesiastico
semper a Patribus observato factum fuisset,
<nobr><sub></sub></nobr> melius nunc sciremus, et paratiores essemus ad redarguenda
et convincenda quae iste eum docuisse
proponit, <em>dicens eum praedestinationibus necessitates,
et vim inferentem.</em></p>
<p>Quod ergo de praedestinationibus velut pluraliter
dictis eum accusat, manifestum est, sicut jam in
multis superius demonstravimus, quod non ei tantum
displiceat hujus nominis, id est, praedestinationis
pluralis numerus, quantum ipsius praedestinationis
vere pluralis, id est duplex effectus: tam videlicet
(ut frequenter diximus, et ex Scripturis sanctis ostendimus)
in praeparatione electorum ad vitam, quam
in praeordinatione reproborum ad poenam. Quod ut
iste contra fidem Ecclesiae denegaret, tantum et
tam lacunosum laborem assumpsit, ut novis argumentationibus
<nobr><sub></sub></nobr> nobis persuadere conetur praedestinationem
esse substantiam Dei, imo ipsum Deum
esse praedestinationem, et ideo pluraliter de ea non
debere sentiri: videlicet ut in parte tantum electorum
sentienda sit praedestinatio; in parte autem reproborum
minime. Et ex hac occasione, ut justam
reproborum praedestinationem ad supplicium aeternum
evacuet, in tantam prorupit audaciam, ut apertissime
contra fidem, et veritatem Scripturarum asserere
conaretur quod, sicut peccatum non est a
Deo, ita et ejus supplicium, id est omnis miseria et
mors, quae peccantem hominem consecuta est, non
sit a Deo. Cum, manifeste a Deo juste damnante et
judicante, et miseria laborum et sudorum peccanti
homini inflicta sit, et ipsa laborum omnium extrema
<nobr><sub></sub></nobr> mors, dicente Domino ad eum de miseriis vitae laboriosae:
<em>Maledicta terra in opere tuo: in laboribus comedes
ex ea: spinas et tribulos germinabit tibi, et comedes
herbas terrae: in sudore vultus tui vesceris pane</em>
<strong>(Gen. III, 17-19)</strong>. Ubi statim de extrema mortis poena
subjunxit: <em>Donec revertaris in terram de qua sumptus
es: quia pulvis es, et in pulverem reverteris</em> <strong>(Ibid., 19)</strong>.
Sed et mulieri quae ante virum suum peccavit, ipsius
peccati poenam propriam, praeter illam, quae ei cum
viro communis est confestim irrogando ait: <em>Multiplicabo
aerumnas tuas et conceptus tuos; in dolore parics
filios,</em> etc. Negando itaque in parte reproborum
justam divini judicii praedestinationem, ad hoc devolatus
est, ut etiam omnes humanas miserias et
<nobr><sub></sub></nobr> ipsam mortem a Deo non esse, id est ad Dei judicium
non pertinere assereret: ubi si quaeratur ab eo unde
sit mors et miseria, si a Deo non est, quid aliud restat
nisi ut contra omnem veritatem respondeat aut a
nullo esse, aut a diabolo esse; cum a nullo ea esse
dicere insanissimum sit: diabolus autem causas peccandi
tantummodo suaserit, ultionem vero peccati
non ipse, sed justus judex intulerit.</p>
<p>Quod autem dicit praefatum Gotteschalcum <em>praedestinationibus
necessitates et vim inferentem:</em> si ita
hoc dicit quasi illa praedestinatio reproborum ad interitum
alicui eorum vim et necessitatem imponat
ad malum, id est ut inevitabiliter mali sint, et omnino
aliud esse non possint, hoc omnino alienum est
a fide catholica: quia omnipotens Deus (qui neminem
<nobr><sub></sub></nobr> vult esse malum) nimis absurdum et impium
est, ut dicatur quod aliquem cogat et compellat esse
malum, et (de quo scriptum est: <em>Justus Dominus
justitias dilexit</em> <strong>(Ps. X, 8)</strong> aliquem compellat esse
injustum. Sed hoc agitur in omnibus reprobis, de
peccatis eorum et supplicio extremo, quod actum
est in primo homine peccante judicio primo: ut, sicut
ille nulla Dei impulsione vel compulsione aut
praedestinatione compulsus est ad peccandum, sed
sua tantum sponte peccavit, judicium tamen et damnationem
ipsius peccati nolens invitusque suscepit,
quod fuit supplicium hominis primum: ita et omnis
reproborum multitudo, quae ex illa damnatione descendit,
non Dei praedestinatione compellitur ad peccandum,
cum Deus nulla peccata praedestinaverit;
<nobr><sub></sub></nobr> sed tamen ipsius divinae praedestinationis justo et
aeterno judicio compellitur ad luendum supplicium;
recipiens a Deo vim et necessitatem justae damnationis,
quae nullam habuit vim aut necessitatem perpetrandae
iniquitatis. Neque enim illi qui a sinistris
stabunt in judicio, et puniendi sunt igne aeterno,
volentes suscipient tale supplicium, sed utique nolentes
et inviti, et irremediabiliter dolentes ac trementes,
divinae majestatis nutu, et angelico ministerio
illuc praecipitabuntur, sicut Dominus aperte in
Evangelio dicit: <em>Sic erit in consummatione saeculi:
exhibunt angeli, et separabunt malos de medio justorum,
et mittent eos in caminum ignis: illic erit fletus,
et stridor dentium</em> <strong>(Matth. XIII, 40-42)</strong>. Istis
namque messoribus, id est ministris angelis, quando
<nobr><sub></sub></nobr> venerit messio, id est saeculi consummatio, ab ipso
judice dicetur: <em>Colligite zizania, et alligate ea in
fasciculos ad comburendum; triticum autem congregate
in horreum meum</em> <strong>(Ibid., 30)</strong>. Ecce qualem vim
et necessitatem divinae praedestinationis erga reprobos
Ecclesia Dei juxta evangelicam veritatem credit,
id est vim et necessitatem judicii; non vim, et necessitatem
peccati. Qui autem vim, et necessitatem
peccandi Deum intulisse homini vel inferre
dicit, manifeste horribiliter in Deum blasphemat,
quem ad peccata compellendo, utique auctorem
peccati esse confirmat. Hoc igitur modo nos,
secundum veritatem Dei, de reproborum praedestinatione
sentimus: fideliter eum confitentes non peccati
<nobr><sub></sub></nobr> eorum, sed justi supplicii auctorem. Et ideo quod
iste delirat, quasi hujus praedestinationis praedicatio,
necessitatis ad peccandum sit irrogatio, quam sit
calumniosum et vanum putamus, quod ex his quae
dicta sunt omnibus clareat.</p>
<p>Post haec iste subjungit: <em>Substantiam hominis esse
tria, id est esse, velle, scire; et hanc peccando non
amisisse.</em> Nos autem substantiam hominis non aliud
esse dicimus, nisi quam Scriptura divina in principio
conditionis humanae demonstrat dicens: <em>Formavit
igitur Dominus Deus hominem de limo terrae, et
inspiravit in faciem ejus spiraculum vitae, et factus
est homo in animam viventem</em> <strong>(Gen. II, 7)</strong>. Haec est
enim substantia hominis, qua subsistit et vivit, sicut
docti indoctique noverunt, anima scilicet, et corpus
<nobr><sub></sub></nobr> sibi vitaliter connexum; sed corpus de limo terrae,
anima ex inspiratione Dei. His constat, et ita factus
est homo in animam viventem. Cum ergo ita doceat
divina auctoritas, et ita teneat catholica veritas, quid
sibi vult ista superfluitas, substantiam hominis esse
tria, id est esse, velle, scire? cum manifestum sit
substantiam hominis non tria esse, sed duo quaedam,
id est (ut jam diximus) animam et corpus. Sed iste,
praetermisso corpore, quod naturaliter ad substantiam
hominis pertinet, substantiam hominis esse dicit,
esse, velle, scire; quae utique in sola anima consistunt:
quasi substantia hominis non sit, nisi
anima sola. Videtur tamen ex disputationibus sancti
Augustini in libris de Trinitate occasionem dicendi
ista sumpsisse: sed absit ut tantus doctor tam
<nobr><sub></sub></nobr> absurde unquam dixerit et imperite, ut cum substantia
hominis sit anima et corpus, ille definierit
substantiam esse hominis, esse, velle, scire. Non
ergo ait (sicut manifeste intelligere poterit qui dicta
ejus in eisdem libris diligentissime legerit et perpenderit)
substantiam esse hominis haec tria, id est
esse, scire, velle: sed in substantia esse hominis
non exterioris, sed interioris, id est in mente rationali,
ubi <em>creatus est homo ad imaginem et similitudinem
Dei</em> <strong>(Gen. I, 26)</strong>. Docens ea esse in ipsa mente
rationali et intellectuali, naturaliter et substantialiter
a Deo insita. Unde et rectissime in eisdem disputationibus
dicit haec tria unius cum ipsa et in ipsa
mente esse substantiae. Quia videlicet ipsa mens sicut
substantialiter habet esse, ita substantialiter habet
<nobr><sub></sub></nobr> velle: id est substantialiter et naturaliter habet
scire posse et velle posse.</p>
<p>Magnum est utique bonum istud naturae ab optimo
Conditore bene et mirabiliter conditae. Sed si hoc
solum habeat mens hominis ut possit esse, possit
scire, possit velle, et non habeat ex dono ejusdem
Conditoris sui ut possit bene et beate esse, possit pie
et recte de auctore suo scire, possit, amando illum,
cum illo esse velle, quid ei proderit habere esse,
scire, velle, cum totum hoc malo suo habeat, si illud
donum Creatoris sui non habeat? habebit enim esse
infeliciter, scire fallaciter, velle perniciose et nequiter:
sicut etiam angelica natura, in diabolo et angelis
ejus damnata, utique habet haec tria in substantia
<nobr><sub></sub></nobr> sua spirituali, id est esse, scire, velle: sed
tamen esse in poenale est: scire autem et velle totum
ad errorem, totum ad malum conversum est.
Quid est ergo quod iste gloriatur naturam humanam
peccando ista non amisisse, id est ut possit esse,
scire, velle, cum omnium horum bonum et felicitatem
omnino amiserit, esse incipiens, misera ex
beata, scire amittens divina, et velle perdens coelestia:
nisi quantum ea postea adjuvit et erexit gratia
Conditoris, ut amissa bona recognosceret, recognita
doleret, dolendo et poenitendo divinum auxilium
imploraret: atque ita quod amiserat suo vitio,
divina bonitate reciperet. Propterea igitur ineffabilis
misericordia Conditoris non abstulit ei etiam post
peccatum haec naturalia bona sua, id est esse, scire,
<nobr><sub></sub></nobr> velle, ut haberet cui misereri potuisset: si enim
post peccatum noluisset eum esse, simul utique cum
ipso et in ipso periret, et scire, et velle: voluit itaque
eum esse, ut haberet cui misereretur; voluit
eum scire, ut haberet quem sua cognitione illumiminaret;
voluit eum velle, ut haberet quem suo
amore beatificaret. Ita et diabolus qui creaturam Dei
disperdere voluit, remansit victus, et Creatoris bonitas,
et misericordia permansit invicta. Sed iste
cur hoc proposuerit, ex sequentibus ejus propositionibus
manifestius apparebit.</p>
<p>Subjunxit enim statim post istas duas propositiones
sibi cohaerentes et ait: <em>Nullam naturam posse perire,
nec liberam voluntatem eum perdidisse, id est
naturam suam.</em> In quibus verbis, quod definivit nullam
<nobr><sub></sub></nobr> naturam posse perire; quod utique generaliter
de omnium rerum natura dixit, unde didicit, aut
unde verum esse ostendit? cum manifeste omnis
rerum natura sicut voluntate Creatoris potuit ex
nihilo subsistere, ut esset quae ante non erat; ita
etiam, si ipse velit, possit perire, et redire in nihilum,
ut non sit. Hoc namque et Scriptura ostendit
dicens de magnitudine et potentia Creatoris: <em>Excelsior
coelo est, et quid facies? profundior inferno, et
unde cognosces? Longior terra mensura ejus et latior
mari. Si subverterit omnia, vel in unum coarctaverit,
quis resistet ei? aut quis dicere ei potest: Quare ita
facis?</em> <strong>(Job XI, 8-10.)</strong> Certe ipse omnipotens
Conditor cum propter nimiam malitiam et impietatem
hominum pararet delere mundum diluvio, attestante
<nobr><sub></sub></nobr> Scriptura, sic ait: <em>Delebo, inquit, hominem
quem creavi a facie terrae, ab homine usque ad animantia,
a reptili usque ad volucres coeli</em> <strong>(Gen. VI, 7)</strong>.
Et iterum: <em>Repleta est terra iniquitate a facie eorum,
et ego disperdam eos cum terra</em> <strong>(Ibid., 13)</strong>. Sicut
ergo illo magno et horrendo diluvio magna ex parte
natura mundi deleta est, et in deterius commutata,
sicut dictum fuerat: <em>Et ego disperdam eos cum terra:</em>
et omnis pene natura animalium, quae in mundo
erant, id est tam hominum quam pecorum, aquis
deleta est: etiam animae impiorum, qui tam horrendo
supplicio interire meruerunt, reservatae sunt
et transierunt ad majus, id est infernale supplicium;
salvatis his solis qui tam exiguo numero in arca Dei
<nobr><sub></sub></nobr> misericordia liberati sunt: nonne (si ita vellet) delere
omnem naturam mundi, et mundalium sive coelestium
rerum facillime hoc posset admiranda potentia
Creatoris, sicut manifeste in libris Machabaeorum.
Quidam sancti viri contra adversarios suos
dimicaturi dixisse leguntur: <em>Nos autem in omnipotenti
Deo qui potest et istos contrarios venientes, et
universum mundum uno nutu delere, confidimus</em> <strong>(II
Mach. VIII, 18)</strong>. Requirendum autem ab isto est in
illa ultima mundi conflagratione, de qua beatus Petrus
apostolus dicit: <em>In qua coeli magno impetu
transient: elementa vero calore solventur</em> <strong>(II Petr. III,
10)</strong>, quid sentient tunc futurum de quatuor mundi
elementorum natura? Si enim sic permanebunt ut
nunc sunt, quomodo est vera apostolica ista sententia?
<nobr><sub></sub></nobr> sin autem maxima ex parte immutabuntur, vel
peribunt, quomodo est vera ista definitio, quod nulla
possit perire natura? Certe quatuor vicissitudinum
tempora quibus annus ducitur ac reducitur, id est
veris, et aestatis, autumni, et hiemis, habent propriae
et distinctae qualitatem naturae suae: sed cum
fuerit coelum novum, et terra nova, et cessaverit
cursus iste solis et lunae ac siderum, quo nunc ad refectionem
et quietem mortalium dies noctesque sibi
continuatim succedunt, et idcirco etiam illae quatuor
vicissitudines temporum, quae solis cursu peraguntur,
sicut nunc sunt esse non poterunt, quomodo
non peribit eorum natura?</p>
<p>Sed et hoc interrogandus est, quid credat tunc
futurum innovato coelo et terra per ignem, et in
<nobr><sub></sub></nobr> aliam qualitatem, quae immortalibus sanctorum corporibus
congruat, mirabiliter translatis. Quid, inquam,
tunc futurum credat de universa natura volucrum,
quadrupedum, reptilium, natatilium? Si
enim illa tam immensa conflagratione penitus consummanda
credenda sunt, quia nihil jam mortale
ille mundus innovatus recipiet, quomodo verum erit
<em>nullam posse perire naturam?</em> Maxime cum et de
ipso tantae immensitatis mari in illa tam mirabili
rerum commutatione scriptum sit: <em>Et mare jam
non est;</em> si ergo dixisset iste humanam naturam non
posse perire, utcunque audiendus esset, non quia
Deus non possit eam dissolvere, si velit: sed quia
promissio Domini nostri irrita esse non potest, quia
ipse promisit dicens: <em>Vestri autem et capilli capitis
</em><nobr><sub></sub></nobr> <em>omnes numerati sunt</em> <strong>(Matth. X, 30)</strong>. Et alio loco:
<em>Et capillus de capite vestro non peribit</em> <strong>(Luc.
XXI, 18)</strong>. Cum autem generaliter dicat, nullam
naturam posse perire, attendat quid etiam in
natura rationali, id est diaboli, et angelorum ejus
actum sit divino et terribili judicio, qui non
solum velle bonum, sed etiam posse velle ipsum
bonum perdiderunt. Postquam autem dixit nullam
naturam perire posse, statim qui haec omnia dixerit
ostendens subjungit: <em>Nec liberam voluntatem hominem
perdidisse, id est naturam suam.</em> Videlicet quasi
illa falsa et fallaci argumentatione sua, qua ait nullam
naturam posse perire, hoc nobis probaverit quod
homo peccando liberam voluntatem non amiserit;
<nobr><sub></sub></nobr> eo quod, secundum istum libera voluntas ejus, ipsa
sit natura ejus. Nos autem, juxta fidei catholicae
veritatem dicimus quod natura illius primi hominis
a bono Creatore ex toto bona, et bona voluntate
praedita, condita sit. Hoc est enim <em>quia creavit Deus
hominem rectum</em> <strong>(Eccle. VII, 30)</strong>, sicut Scriptura dicit,
ita tamen ut non tantum naturali bono esset in eo
voluntas bona et libera, sed ut vere in eo quod conditus
fuerat stare posset, divinae gratiae indigeret, et
adjuvaretur. Unde illa vox ex persona ejus intelligitur
in psalmo dicentis: <em>Ego autem dixi in abundantia
mea: Non movebor in aeternum</em> <strong>(Psal. XXIX, 7, 8)</strong>.
Ubi statim de casu suo subjungit, et dolens dicit ad
Deum: <em>Avertisti faciem tuam a me, et factus sum conturbatus.</em>
Quod enim <em>in abundantia</em> erat, et bonae
<nobr><sub></sub></nobr> voluntatis, et beatae libertatis ante peccatum, ex Deo
illi erat; cui et dicit: <em>Domine, in voluntate tua praestitisti
decori meo virtutem.</em> Quod autem, avertente Deo
faciem suam ab illo, nec eum vultu suo illuminando,
<em>factus est conturbatus,</em> meritum ac poena peccati fuit.
Iste autem qui, absque illo divinae gratiae adjumento,
in tantum in eo solum naturae bonum praedicat, ut
liberam voluntatem, nec peccando illum amisisse
contendat, ita ut etiam ipsam liberam voluntatem
naturam ejus esse dicat, manifeste Pelagiano errore
involvitur; asserens hominem sola natura, et ante
peccatum liberam voluntatem habuisse, et post peccatum
eamdem liberam voluntatem eum non amisisse,
et ipsam liberam voluntatem naturam ejus esse:
cum profecto non fuerit libera, nisi quandiu Deum pie
<nobr><sub></sub></nobr> subdita permansit bona; ubi autem, Deum contemnendo,
et mandatum ejus superbe transgrediendo,
peccavit, statim facta sit sub jugo peccati. Quia, sicut
ipse Dominus dicit: <em>Omnis qui facit peccatum, servus
est peccati</em> <strong>(Joan. VIII, 34, 36)</strong>. Et ita quae ante
erat libera ad bonum, post illam miserabilem ruinam,
per seipsam non potuit esse libera, nisi ad malum.
De quo profundissimo damnationis mala nullatenus
valet assurgere ad libertatem bonae voluntatis,
nisi illo liberante qui ait: <em>Si vos filius liberaverit,
tunc vere liberi eritis.</em></p>
<p>Iste autem, qui propterea eum putat non amisisse
peccando liberam voluntatem, quia cum ipsa bona
et libera voluntate est conditus; et ideo naturaliter
ei inerat ipse bonae voluntatis affectus, scire debet,
<nobr><sub></sub></nobr> quod ideo condidit omnipotens Deus omnem rationalem
creaturam, et hominum scilicet et angelorum,
bona et recta voluntate praeditam, ut quandiu servaret
suum ordinem pie Deo subdita, et gratia ejus
adjuta, permaneret in ea dignitas sua, id est et naturae
bonum, et ipsius gratiae donum. Si autem contra
Creatorem superbiendo, et de se potius praesumendo,
desereret ordinem subjectionis et obedientiae
suae, continuo, ipsius Conditoris justo judicio, et
dono gratiae privaretur, et natura in deterius converteretur.
Unde in psalmo scriptum est: <em>Homo cum
in honore esset, non intellexit; comparatus est jumentis
insipientibus et similis factus est illis</em> <strong>(Psal. LXXXIV,
13, 21)</strong>. Erat namque ante peccatum <em>in honore</em>
<nobr><sub></sub></nobr> naturae bonae a Deo conditae; erat <em>in honore</em> gratiae
sibi a Deo collatae. Sed hunc honorem divinae bonitatis
et gratiae, unde haberet <em>non intellexit,</em> cum,
deserto Creatore de se praesumpsit, et, suggestione
serpentis, Deo similis tanquam sub nullo Domino
esse concupivit. Unde et ipse merito a Creatore desertus,
totus in deterius commutatus est, et anima
videlicet et corpore: anima, quia amissa libertate
justitiae, amissa libertate bonae voluntatis, et peccato
dominante depressus, ea quae sursum sunt, quaerere
cessavit, et infima, velut bruto, et pecudeo sensu,
appetivit; corpore vero, quia mortis conditione
damnatus ut in terram et pulverem, unde sumptus
est, more jumentorum dissolveretur, justi judicii
sententiam excepit. Ecce ad quantum malum devoluta
<nobr><sub></sub></nobr> est humana natura, peccati merito tota in deterius
commutata, libertate ad bonum amissa, et ad
solum malum appetendum libera, nisi ejus gratia
sanetur et redintegretur, <em>qui venit quaerere, et salvare
quod perierat</em> <strong>(Luc. XIX, 10)</strong>.</p>
<p>Angelica autem natura quantum in diabolo et angelis
ejus depravata, et horribiliter in deterius commutata
sit, amisso libero arbitrio ad bonum, ut non
solum ad illud ullatenus assurgere, sed nec velle jam
possint, et ad solum malum nunquam mutanda malitia
conversi, quis digne possit expavescere, quanto
minus verbis explicare? Nam et corporis natura
ipsa est, et sana, et aegrota: sed quae valet ac viget
bono sanitatis, ejus amissione in deterius versa gravatur
et affligitur morbo aegritudinis. Sed iste, qui
<nobr><sub></sub></nobr> liberam voluntatem, et liberum arbitrium ad bonum,
non credit esse bonum humanae mentis, sed ipsam
mentem, neque esse in mente, sed ipsam mentem,
videtur occasionem sumere, sicut jam et supra diximus,
ex quibusdam verbis <em>sancti Augustini</em> in libris
de Trinitate <strong>(lib. X, c. 11 et 12)</strong>, cum ille veraciter
omnino dicat, et mentem, et scientiam mentis,
qua seipsam novit, et voluntatem mentis qua seipsam
vult et diligit, unam esse naturaliter substantiam,
quae et est existendo, et seipsam agnoscit sciendo,
et seipsam vult diligendo. Vere enim hoc totum,
id est et mens, et scientia, et amor sui substantialiter
unum sunt. Quae tamen duo, id est scientiam,
et voluntatem mentis, qua seipsam novit et
diligit, non dicit ille esse mentem hominis, sed in
<nobr><sub></sub></nobr> mente hominis; et ideo hujus disputationis manifestus
est error.</p>
<p>Quod cum de libero arbitrio disputatur, quo, libera
hominis voluntate, vel bonum vel malum appetitur,
non de illa voluntate agitur qua mens diligit seipsam,
<nobr><sub></sub></nobr> sed de illa voluntate, qua vel summum bonum diligit,
cum recta est, id est Deum, vel infimum bonum,
cum prava est, id est mundum. Haec enim voluntas,
cum una sit natura cum ea voluntate qua mens diligit
seipsam, multum tamen distat affectione: quantum
distat inter dilectionem sui, et dilectionem Dei,
inter dilectionem sui, et dilectionem mundi. Illa
enim voluntate seipsam amat: ista voluntate vel
Deum diligit super se, vel mundum infra se. Quae
tamen voluntas, ut diximus, natura una est, sed
affectione efficitur diversa. Et singularis est in dilectione
sui, et multiplex in dilectione rerum bonarum
vel malarum quibus trahitur sive distrahitur. Et ideo
cum illa voluntas naturae, de qua beatus Augustinus
disputat, id est qua mens diligit seipsam, nihil pertineat
<nobr><sub></sub></nobr> ad liberum arbitrium et liberam voluntatem
quo vel bona appetuntur, vel mala, sed tantummodo
mentis sit, et ad ipsam referatur; minus callide, vel
nimis stulte iste adjungit ei libertatem, et vocat eam
liberum arbitrium, vel liberam voluntatem. Quod
beatus Augustinus nullatenus dicit, et absit ut diceret.
Quis enim nesciat hanc mentis voluntatem, qua
seipsam vult et diligit, omnibus hominibus naturaliter
esse communem, et semper liberi arbitrii ad
seipsam amandum? Quae enim mens in hominibus
est, nisi amentium et dementium, cujus voluntas
non naturaliter velit, et mentem cui inest, et seipsam,
esse, vivere, incolumem permanere? Ad hoc omnium
mentium voluntas est libera. Quid enim liberius tali
voluntate, quae mentem, cui inest, diligit esse, diligit
<nobr><sub></sub></nobr> vivere, diligit non perire? vel quid magis superfluum
et supervacuum, ut talis voluntas appelletur libera,
quae nunquam potest esse aliud, ad diligendam se, vel
ad mentem cujus est: aut ut eadem talis voluntas appelletur
liberum arbitrium, cum arbitrium esse non
possit, nisi in diversis rebus, quae discernendae, vel
dijudicandae, vel eligendae, sive reprobandae sunt?
Voluntas vero mentis nihil inter seipsam diversitatis
inveniat, sed et seipsam semper aequaliter diligat, et
naturali pace atque unitate semper sibi cohaereat.</p>
<p>Desinat itaque dicere, cum de libero arbitrio hominis
agitur, quo vel bona ad salutem, vel mala ad
perniciem suam diligit, talem voluntatem mentis esse
naturam. Quia licet et ipsa sit mentis voluntas, quae
et seipsam, et haec diligit, tamen alia affectione diligit
<nobr><sub></sub></nobr> seipsam, quae ita naturalis est ut nunquam mutetur;
alia affectione diligit ista, quae omnino variatur
et mutatur, dum vel ad bona vel ad mala diligenda
convertitur <small>[Note: <nobr><sub></sub></nobr> Non assequitur mentem Joannis Erigenae Ecclesia
Lugdunensis, quantum ipse possum conjicere.
Nec enim dicit primo Erigena voluntatem et animam
ejusdem esse naturae, sed solum voluntatem ipsius
mentis et animae in dilectione suipsius agere ut naturam,
non autem ut liberam. Secundo pie pariter
et catholice sentit Erigena cum dicit libertatem in
homine post peccatum remansisse, vigorem tamen
et potestatem illius amisisse: arguit autem eum Ecclesia
<nobr><sub></sub></nobr> Lugdunensis quod accipiat libertatem ut servituti
peccati opponatur juxta illud Joann. VIII: <em>Qui
facit peccatum, servus est peccati.</em> Erigena tamen
eam pro facultate ad utrumlibet, tam ad bonum
quam ad malum, accipit, quam in homine post peccatum
remanere ex Augustino certum est, ita ut
disputatio hoc loco videatur esse de nomine.---Bellarminus,
lib. V de Gratia, et lib. Arb., variis capitibus.]</small>; nam si talis voluntas mentis, qua
non seipsam mens, sed alia vel bona vel mala diligit
<nobr><sub></sub></nobr> quibus aut beatificetur, aut misera afliciatur, natura
esset hominis, sicut iste dicit, aut bona esset tantummodo,
aut mala, et ex alio in aliud mutari non
posset. Haec igitur voluntas, id est talis affectio humanae
voluntatis juxta veritatem Scripturarum Dei,
a bono Creatore bona et recta est insita homini, cum
crearetur, haec (in illo cooperante Dei gratia) bona
et recta permansit, quandiu Creatori pie obedivit.
Sed quia et ipsa humana natura ab incommutabili
Creatore mutabilis condita est, et talis affectio mentis
humanae similiter mutabilis est, stetit in bono (adjuvante
Dei gratia) et cecidit ad malum occulto Dei
judicio, eadem gratia deserta. Et (sicut saepissime
dictum est) quae erat libera ad bonum, amissa illa
felici libertate, coepit esse sub peccati misera servitute.</p>
<p><nobr><sub></sub></nobr> 4. Adjungit ille quasi definiendo: <em>Libertatem homini
post peccatum remansisse, vigorem et potestatem
ejus perdidisse.</em> In quibus verbis non est diutius morandum:
quia, sicut supra jam saepius diximus, qui
ante peccatum erat liberae voluntatis, et naturae
bonae, et dono gratiae ad summum et aeternum bonum,
ad quod conditus fuerat amandum, et desiderandum,
quaerendum, inveniendum et contemplandum,
peccando [<em>al.,</em> peccato] cecidit a tanto bono, et
<em>factus est servus peccati,</em> sicut Dominus ipse testatur
dicens: <em>Omnis qui facit peccatum servus est peccati</em>
<strong>(Joan. VIII, 34)</strong>; et beatus Petrus apostolus dicit:
<em>A quo enim quis superatur, ejus et servus est</em> <strong>(II
Pert. II, 19)</strong>: ita, amisso dono gratiae, vitiato et corrupto
<nobr><sub></sub></nobr> et depravato bono naturae, sic miserabiliter a
tanta felicitate lapsus est, ut ad illud bonum amandum,
et perfruendum, cui inhaerere debuerat, nullum
possit habere recursum, nisi per misericordissimi
reconciliatoris et mediatoris auxilium, et sanguinis
ejus pretium, a quo redimimur de tanta captivitate,
ut recipere possimus pristinam libertatem, et de
inimicis efficiamur amici. De quo mediatore Scriptum
est: <em>Unus enim Deus et mediator Dei et hominum
homo Christus Jesus, qui dedit seipsum redemptionem
pro omnibus</em> <strong>(I Tim. II, 5)</strong>; et iterum: <em>Cum
inimici essemus, reconciliati sumus Deo per mortem
filii ejus</em> <strong>(Rom. V, 10)</strong>. Quicunque ergo dicit, post illam
transgressionis infelicissimam ruinam, qua,
amissa pristina libertate, factus est servus peccati,
<nobr><sub></sub></nobr> factus est servus ejus a quo et superatus est, factus
inimicus Dei, et indiget uno mediatore et reconciliatore,
per quem accipiat redemptionem a servitute,
et reconciliationem ad Deum. Post hanc, inquam,
tam magnam et miserabilem ruinam, quicunque
dicit eum habuisse vel habere libertatem ad verum
bonum appetendum, amandum et promerendum,
nisi per gratiam veri mediatoris redimatur, justificetur,
reconcilietur et reformetur, omnino contra
fidem Ecclesiae sentit, contra veritatem Evangelicam
et apostolicam docet, et omnino (quantum in
se est) evacuator est crucis Christi, evacuator est
mortis Christi. Quia si aliter homo post illud peccatum
veram mentis libertatem habere aut recuperare
<nobr><sub></sub></nobr> potuit, nisi per redemptionem crucis et mortis Christi,
sicut Apostolus ait ad quosdam, qui se aliter putabant
posse justificari: <em>Ergo Christus gratis mortuus
est</em> <strong>(Gal. II, 21)</strong>, <em>et haec est sapientia verbi, in
qua evacuatur crux Christi</em> <strong>(I Cor. I, 17)</strong>. Vere enim
si post aliud peccatum veram libertatem homo habere
potuit, non indiguit redemptione, non indiguit
redemptore, et superfluus est adventus Christi, superflua
est mors Christi.</p>
<p>Quod autem dicit iste <em>peccantem hominem non amisisse
libertatem sed ipsius libertatis vigorem et potestatem,</em>
non recte dicit, quia non recte sentit. Non
enim bonum libertatis ex parte tenuit et ex parte
amisit; sed, sicut vigorem, et potestatem libertatis,
ita ipsam perdidit libertatem, ut jam per se ad
<nobr><sub></sub></nobr> verum bonum, unde cecidit, liber esse non possit.
Remansit autem liber ad malum; quia, sicut
libera voluntate deseruit bonum, ita libera voluntate
adhaesit malo. Habet itaque homo post illam
damnationem liberum arbitrium, quo propria voluntate
inclinari potest et inclinatur ad malum, habet
liberum arbitrium, quo possit assurgere ab bonum;
ut autem assurgat ad bonum non esse propriae virtutis,
sed gratiae Dei miserentis. Habet liberum arbitrium
ut possit bene velle, ut possit bene vivere, ut
possit Deo adhaerere; sed ut bene velit, ut bene vivat,
ut Deo adhereat, non est suae virtutis, sed gratiae
Dei miserentis. Nam et qui graviter aegrotat, potest
dici posse recipere sanitatem, sed ut recipiat sanitatem,
habet necessarium medicamentum. Et qui mortuus
<nobr><sub></sub></nobr> est, posset dici posse resurgere, posse vivere,
non tamen sua virtute, sed Dei. Ita et liberum arbitrium
hominis semel sauciatum, semel mortuum,
potest sanari, non tamen sua virtute, sed gratia miserantis
Dei. Et ideo recte omnes admonentur,
recte omnibus verbum Dei praedicatur, quia habent
posse credere, habent posse converti ad Deum, ut
verbo extrinsecus admonente, et intus Deo suscitante,
qui audiunt reviviscant. Ut recte de hujusmodi
homine dicatur: <em>Quia mortuus fuerat, et revixit;
perierat, et inventus est.</em> De nac possibilitate humanae
naturae, quae tamen nihil valet absque divinae
gratiae largitate, ita beatus Augustinus docet dicens
<strong>(de Praedest. sanct., cap. 5)</strong>: Posse habere
fidem, sicut posse habere charitatem naturae est
<nobr><sub></sub></nobr> hominum: habere autem fidem, sicut habere charitatem,
gratia est fidelium. Sed cum voluntas credendi
aliis praeparatur, aliis non praeparatur a Domino,
discernendum est quid veniat de misericordia
ejus, quid de judicio. <em>Universae enim viae Domini
misericordia et veritas</em> <strong>(Ps. XXIV. 10)</strong>. <em>Investigabiles</em>
autem sunt <em>viae ipsius</em> <strong>(Rom. II, 33)</strong>. Investigabiles
igitur sunt, et misericordia qua gratis liberat, et
veritas qua juste judicat.</p>
<p>5. Iste postquam inaniter et fallaciter dixit post
peccatum homini libertatem remansisse, subjecit
aliam conclusionem, et ait: <em>Semper naturam inchoare
posse et perficere nonnisi per gratiam.</em> Quod si ita dicit,
quasi natura hominis per liberum arbitrium
<nobr><sub></sub></nobr> suum semper possit bonum inchoare, sed non nisi
per gratiam Dei perficere ut inchoatio totius boni
semper homini deputetur, Deo autem tantummodo
ejus perfectio: ut primam partem boni agendi sibi
vindicet homo, secundam Deus: talis sensus omnino
Pelagianus est, et contrarius Evangelicae et Apostolicae
veritati. Quia et ipse Dominus ut initium boni
nostri ostendat non esse ex nobis, sed ex illo, ait:
<em>Non vos me elegistis, sed ego elegi vos</em> <strong>(Joan. XV, 16)</strong>.
Et Apostolus dicit fidelibus: <em>Quia qui coepit in vobis
opus bonum, perficiet usque in diem Christi Jesu</em>
<strong>(Phil. I, 6)</strong>; et iterum: <em>Vobis donatum est pro Christo
non solum ut in eum credatis, verum etiam ut pro
illo patiamini</em> <strong>(Ib., 29)</strong>. Et beatus Joannes Apostolus
dicit: <em>Non quasi nos dilexerimus Deum, sed quoniam
</em><nobr><sub></sub></nobr> <em>ipse prior dilexit nos: et misit Filium suum
propitiationem pro peccatis nostris</em> <strong>(I Joan. IV, 10)</strong>.
Et iterum, beatus Paulus apostolus ait: <em>Per patientiam
curramus ad propositum nobis certamen; aspicientes
in auctorem et consummatorem fidei nostrae
Jesum</em> <strong>(Heb. XII, 1, 2)</strong>. Si ergo vere catholici esse
cupimus, totum fideliter divinae gratiae deputare debemus,
et initium videlicet boni operis nostri et finem.
Quia, sicut praemissis Scripturae sanctae testimoniis
clarissime demonstratur, Dominus eligit
sanctos suos, non illi eum. Deus in suis fidelibus et
incipit opus bonum et perficit: ab ipso donatur fidelibus
qui pro eo patiuntur, et initium fidei, et finis
martyrii. Ipse prior dilexit sanctos suos, ut et illi
eum possent diligere. Et fides nostra Dominum Jesum
<nobr><sub></sub></nobr> habet auctorem, eam in nobis inchoando; et
ipsum habet consummatorem perficiendo. Haec ergo
fideliter teneamus, ut in vera fide fundati, ab errore
haeretico tuti simus. Aut si istius verba alium sensum
rectum et recipiendum habent, ostendat ipse
qui scripsit.</p>
<br><h4><center>CAPUT V. </center></h4>
<p>Quinto capitulo hujusmodi propositiones ponit.</p>
<p>1. <em>Per praescientiam et praedestinationem Dei neminem
compelli.</em></p>
<p>2. <em>Praescire ea etiam quae non esset facturus, praedestinare
tantum quae esset facturus.</em></p>
<p>3. <em>Sicut in ea praescientia et praedestinatione Dei
causam non esse peccati, ita nec poenae ejus, nec
</em><nobr><sub></sub></nobr> <em>mortis.</em></p>
<p>4. <em>Deum sicut neminem compellat peccare, ita nec
bene vivere.</em></p>
<p>5. <em>Si qua causa praecedat voluntatem, id est naturam
ad bona vel mala cogitanda, vel facienda, non
esse naturam.</em></p>
<p>Ex his quinque propositionibus, jam tres superius,
prout potuimus, satis tractatae sunt, et ex superfluo
repetendae non sunt: id est prima et secunda et
quarta. Restant ergo duae, quas nunc primum
posuit.</p>
<p>In tertia itaque sic dicit: <em>Sicut in praescientia
et praedestinatione Dei causam non esse peccati, ita
nec poenae ejus, nec mortis.</em> Quibus verbis nos respondemus:
<nobr><sub></sub></nobr> quia, si praescientia et praedestinatio Dei
non est alicui causa peccati, sicut omnino verum
est, ergo eadem divina praescientia et praedestinatio
non est injusta, nec in aliquo vituperanda, qua impios
in sua impietate perseverantes praescivit et
praedestinavit aeternis suppliciis condemnandos. Quia
sua praescientia et praedestinatione omnipotens Deus
non eis existit causa peccati, sed justus ultor peccati,
nec eos impellit ad peccandum, sed juste tradit
ad luendum supplicium. Praescit ergo sicut vero
et verus Deus hominum futura peccata; unde et
Scriptura dicit: <em>Deus aeterne, qui occultorum es cognitor,
qui nosti omnia antequam fiant</em> <strong>(Dan. XIII, 42)</strong>.
Non ut ad peccandum sua praescientia aliquem compellat,
sed ut ipsos peccantes sua aeterna providentia
<nobr><sub></sub></nobr> juste ordinet vel condemnet. Praedestinatione etiam
sua, qua impios punire decrevit, sicut jam dictum
est, non ut essent impii effecit, sed ut in ipsa impietate
sua perseverantes, non essent impuniti, juste
constituit. Quod vero iste adjungit atque definit quia,
sicut Deus sua praescientia et praedestinatione non
est alicui causa peccati, ita nec causa sit poenae et
mortis quae peccato debetur, fideliter discernendum
est: quia videlicet homo peccando ipse sibi exstitit,
et existit causa poenae suae, et causa mortis suae; et
tamen quia omnipotens Deus judex est justus, licet
non sit in ejus praescientia et praedestinatione, sed
in hominum meritis causa poenarum et mortis, tamen
est in eadem praescientia et praedestinatione
aeterna justitia, qua in sua impietate permanentibus
<nobr><sub></sub></nobr> et poena inferatur et mors. Et ideo tali argumentatione,
sicut iste vult, non destruitur praedestinatio
Dei, qua impiis irrogat aeterna supplicia; quia, etsi
non est in ejus praedestinatione ulla causa poenarum,
est tamen ibi justitia, et judicium juste inferendarum
poenarum.</p>
<p>Quinta propositio talis est: <em>Si qua causa praecedat
voluntatem, id est naturam, ad bona vel mala cogitanda,
vel facienda, non esse naturam:</em> ubi manifeste
contra veritatem loquitur. Si enim nulla causa praecedit
voluntatem hominis ad bona cogitanda, vel
facienda, unde est in homine bona voluntas, id est
pia affectio, ut possit aliquid boni cogitare vel facere?
Neque enim a semetipso habet homo voluntatem
bonam, de qua dicitur: <em>Pax in terra hominibus
</em><nobr><sub></sub></nobr> <em>bonae voluntatis</em> <strong>(Luc. II, 14)</strong>. Neque a semetipso habet
efficientiam boni operis de qua dicitur: <em>Gloria
autem et honor et pax omni operanti bonum</em> <strong>(Rom. II,
10)</strong>; sed ab illo haec habet, de quo Apostolus fidelibus
dicit: <em>Deus est enim qui operatur in vobis et velle
et perficere, pro bona voluntate</em> <strong>(Phil. II, 13)</strong>. Ipse
praevenit voluntatem hominis misericordia sua, sicut
Psalmista dicit: <em>Deus meus, misericordia ejus praeveniet
me</em> <strong>(Psal. LVIII, 11)</strong>. Ipse inspirat homini gratiam
recte cogitandi, sicut Apostolus dicit: <em>Non
quod sufficientes simus cogitare aliquid a nobis quasi
ex nobis, sed sufficientia nostra ex Deo est</em> <strong>(II Cor.
III, 5)</strong>. Ipse ergo nobis est causa bonae voluntatis:
ipse nobis est causa bene desiderandi et perficiendi:
<nobr><sub></sub></nobr> ipse nobis causa misericordiae et gratiae, qua non
solum bene velle, non solum bene agere, et perficere,
sed etiam bene cogitare possimus. Et non solum
in praesenti haec agit in electis suis; sed etiam,
ante mundi constitutionem, praedestinavit illos gratia
sua ut essent sancti et immaculati coram ipso; sicut
Apostolus testatur, dicens: <em>Sicut elegit nos in ipso
ante mundi constitutionem, ut essemus sancti et immaculati
in conspectu ejus in charitate</em> <strong>(Eph. III, 4)</strong>.
Cum ergo tanta et talis causa, quae est utique causa
omnium bonorum, sive in condendis, sive in munerandis
creaturis suis, sit nobis optima et aeterna
causa bonae voluntatis, praecedens nos gratia sua ut
bene velle et bene agere possimus, quomodo iste
dicit nullam causam praecedere bonam voluntatem
<nobr><sub></sub></nobr> et bona opera nostra? aut, si praecedat haec aliqua
causa per quam fiant, ipsam causam non esse naturam,
cum omnipotens Deus, qui bonae voluntatis
nobis est causa, ipse sit prae omnibus summa et
optima natura. Qui ergo non credit hanc summam
et efficacissimam causam, eamdemque summam et
optimam naturam praecedere voluntatem nostram,
ut recte velle et recte operari possimus, manifeste
resistit veritati, et Pelagiani erroris esse convincitur.
Si enim haec felix causa non praecederet hominum
voluntates, nulla esset praedestinatio bonorum,
nulla redemptio miserorum, nulla remuneratio operum
piorum.</p>
<p>Ad mala autem cogitanda vel facienda, absit ut
haec summa et optima causa voluntatem nostram
<nobr><sub></sub></nobr> praecedat! Praecedit tamen eam causa non efficiens,
sed deficiens, id est summi boni desertio, et inferioris
appetitio, cum ab amore Dei anima deficit,
et ea quae sunt inferius concupiscit. Ad haec ergo
delapsa humanae naturae voluntas efficitur mala,
nullam aliam habens causam, quia mala sit, nisi,
ut dictum est, defectum a summo bono. Talis namque
defectus voluntatis, et angelos fecit malos deserentes
Deum, et hominem similiter malum inobedientem
Deo. Talis autem defectus manifeste non
est aliqua natura; est tamen ipsius vel humanae vel
angelicae naturae deserens Creatorem, et defluens ad
seipsam, vel etiam ad infimam creaturam. Et haec
est origo totius malae voluntatis, totius pravae cupiditatis
et operis. Sed, quamvis non sit Deus causa
<nobr><sub></sub></nobr> malis voluntatibus nostris, nec ulla natura subsistens,
sed creaturae rationalis affectus ab amore
conditoris deficiens, non tamen non idcirco non est
judex, et vindex ipsarum cogitationum nostrarum, et
justae vindictae, ac judicii sui praedestinator aeternus;
quod iste tantis ambagibus et argumentationibus
evacuare contendit. Quod vero assidue amat dicere
ipsam voluntatem esse naturam, jam et supra admonuimus
quod ex verbis sancti Augustini hujus erroris
sumpserit occasionem; dum quod ille tractat
de voluntate mentis humanae, qua diligit semetipsam,
quae semper utique est bona diligendo naturam suam,
nec aliud vel aliter esse potest, iste contentiose
omnino transfert ad eam voluntatem de qua agitur,
<nobr><sub></sub></nobr> cum de libero arbitrio tractatur. Quia, sicut diximus,
una eademque voluntas mentis alia est cum naturaliter
diligit seipsam, alia cum vel gratia adjuta diligit
Deum, vel proprio vitio corrupta diligit mundum.
Alia est autem et alia non naturae, sed affectionis diversitate.
Et ideo potest esse et bona et mala, secundum
ea quae diligit vel bene vel male.</p>
<br><h4><center>CAPUT VI. </center></h4>
<p>Sexto capitulo definit:
<br></p><dl><dd>1. <em>Nullum peccatum nullamque ejus poenam aliunde
nasci, nisi propria hominis voluntate libero male utentis
arbitrio.</em></dd>
<dd>2. <em>Et stultissimum esse, dubitare humanam voluntatem
esse secundum naturam.</em></dd>
<dd>3. <em>Nec dubitari posse ipsam rationalem substantiam
</em><nobr><sub></sub></nobr> <em>esse.</em></dd></dl>
<p>Has tres definitiones quare posuerit, et quid ex
eis efficere voluerit, non satis apparet, nisi forte
quia praecipua ejus intentio est in omnibus istis argumentationibus,
ut vel liberum arbitrium secundum
naturam defendat, quod est utique Pelagianum, aut
praedestinationem justi judicii Dei quantum in se est
destruat, quod est Ciceronianum. Nam Cicero, sicut
beatus Augustinus in libris de Civitate Dei <strong>(lib. V, c. 9)</strong>
commemorat, et ex ipsius Ciceronis verbis ostendit,
in tantum conatus est divinae providentiae dispositionem
evacuare, ut non solum praedestinationem,
sed etiam praescientiam Dei omnino negaret, hac
quasi ratione volens defendere liberum hominis arbitrium:
atque ita auditores suos, dum vult facere
<nobr><sub></sub></nobr> liberos, fecit sacrilegos, qui ita se existimarent absolutos
sui arbitrii libertate, ut in nullo essent obnoxii
divinae dispensationis providentiae vel praedestinationi;
negantes Deo, quod summe ac proprie
Dei est, id est praescientiam omnium futurorum, et
praedestinationem dispositionum suarum. Quod quid
est aliud dicere, quam Deum non esse Deum? quomodo
enim vere Deus est, qui nullam habet praescientiam
futurorum? Quod et nunc valde timendum
et cavendum est ne, per hujuscemodi contentiones
et concertationes, dum in parte suscipimus et in
parte negamus praedestinationem dispositionum Dei,
volentes homines quasi facere liberos, faciamus sacrilegos.
Quia et hoc utique ad fidem nostram pertinet,
ut praedestinationem Dei, quae utique justa est,
<nobr><sub></sub></nobr> in utramque partem plenam et perfectam esse credamus.
Quod quia contra fidem est, si negetur, utique
sacrilegum est. Quia ergo, ut diximus, maxima
hujus intentio est, vel liberum arbitrium secundum
naturam defendere, vel praedestinationem justitiae
Dei ex dimidia parte negare, potuit et has tres argumentationes
velut in defensionem liberi arbitrii
ponere.</p>
<p>Quod ergo ait, <em>Nullum peccatum nullamque ejus
poenam aliunde nasci, nisi propria hominis voluntate
libero male utentis arbitrio,</em> verum est quidem, quia
hominis propria voluntate commissum est peccatum,
et peccati merito consecuta est poena peccati, id est
mors, miseria et supplicium. In hoc tamen plurimum
<nobr><sub></sub></nobr> distat inter peccatum et poenam peccati, quod
peccatum illud solus homo fecit; peccati vero poenam
et ipse meruit, et Deus juste judicando inflixit.
Et ideo tali argumentatione nequaquam concludit
vel ostendit iste quod vult, videlicet quasi nulla
poena peccati, nulla miseria, nullum supplicium, quae
peccantibus irrogantur, a Deo sint. Et ideo non potuisse
a Deo praedestinari iniquorum aeterna supplicia:
quia ab ipso non sunt, sicut peccatum, ita nec
supplicium. Cum, sicut jam supra ostendimus, apertissime
contra hunc errorem Scriptura clamet: <em>Bona
et mala; vita et mors; paupertas et honestas a
Deo sunt</em> <strong>(Eccli. XI, 14)</strong>. Non utique illa mala, homines
peccando, et inique agendo, committunt, quorum
omnino auctor Deus non est; sed illa, quae
<nobr><sub></sub></nobr> propter peccata hominibus justo Dei judicio irrogantur,
sicut fames, caedes, hostilitates, vastationes,
et caeterae aerumnae, et clades: de quibus et Amos
propheta dicit: <em>Si erit malum in civitate quod Dominus
non fecit</em> <strong>(Amos III, 6)</strong>. Et ipse Dominus
per Isaiam prophetam ait: <em>Ego Dominus faciens pacem,
et creans malum</em> <strong>(Isa. XLV, 7)</strong>. Unde et de
talibus malis quibusdam comminatur dicens: <em>Et
adducam super eos mala, annum visitationis eorum</em>
<strong>(Jer. XI, 23)</strong>. Et iterum: <em>Congregabo super eos mala,
et sagittas meas complebo in eis</em> <strong>(Deut. XXXII, 23)</strong>.
Quae omnia Deus creare dicitur, non quasi aliquam
naturam condendo; sed ea justo suo judicio decernendo,
instituendo, et inferendo. Quomodo autem
recte distinguere et intelligere debeamus secundum
<nobr><sub></sub></nobr> hunc sensum, quod <em>Deus mortem non fecit</em> <strong>(Sap. I,
13)</strong>. Et tamen <em>mors a Deo</em> est <strong>(Eccl. XI, 14)</strong>. Clarissime
beatus Augustinus exponit et ostendit dicens:
[Justum Dei judicium est ut peccato suo quisque pereat,
cum peccatum Deus non faciat, sicut et mortem
non fecit. Et tamen quem morte dignum censet,
occidit. Unde legitur <em>Deus mortem non fecit.</em> Et legitur:
<em>Mors et vita a Deo est.</em> Quae duo non esse inter
se contraria profecto videt quisquis ab operibus divinis
judicia divina discernit. Quia aliud est creando
non instituisse mortalem, aliud judicando plectere
peccatorem.]</p>
<p>Quod autem subjungit iste, et dicit: <em>Stultissimum
esse dubitare humanam voluntatem esse secundum
naturam.</em> Verum est quidem quod voluntas animae
<nobr><sub></sub></nobr> rationalis secundum naturam et in natura est ejusdem
animae rationalis; sed, sicut saepe jam dictum
est, eadem ipsa naturalis voluntas aliter intelligenda
est cum se vult et diligit, et ad se refertur, quam
nemo dubitat semper naturaliter bonam esse; aliter
vero cum vel Dominum pie diligit, vel perverse mundum,
et ad ea refertur quae vel supra se, vel infra se
diligit. Et ideo jam talis voluntas, non ad mentem
suam cum naturaliter inest; sed ad aliud vel aliud,
quod extra substantiam est relata, potest esse et bona
et mala, non natura, sed affectione: videlicet aut
recte superiora diligendo, quibus beatificatur; aut
prave appetendo inferiora, quibus corrumpitur. In
qua re non jam est sola natura; sed aut virtus, aut
<nobr><sub></sub></nobr> vitium naturae, sed virtus ex divinae gratiae infusione,
vitium ex propriae voluntatis depravatione. Et hoc est
liberum humanae mentis arbitrium, cum ad illa, vel
illa appetenda affectus hominis inclinatur. Qui affectus
nec extra naturam est, quia in utramque partem
spontanea voluntate movetur, nec tamen solius
naturae est; sed ut ad bona moveatur, divina excitatur,
et agitur gratia; ut vero ad mala, propria cupiditate
depravatur. Quod ideo in hoc loco breviter et
diligenter, prout potuimus, demonstrandum putavimus,
ut scienter discernatur et intelligatur quam absurde
et fallaciter naturalem tantummodo arbitrii
libertatem iste ubique asserere conetur, propter illam
scilicet humanae mentis voluntatem, qua naturaliter
diligit seipsam. Nec attendit, aut certe dissimulat,
<nobr><sub></sub></nobr> nihil ad hujusmodi voluntatem pertinere, cum
de libero arbitrio agitur; sed ad illam quae alio modo,
alia affectione, vel ad bona diligenda vel ad mala petenda,
aut divina gratia adjuta aut suo vitio depravata
movetur. Ac per hoc manifestum est quod ejus
tam contentiosa et pervicax intentio, qua liberum
arbitrium naturaliter defendere conatur, manifeste
cassa et irrita est. Quia, licet in natura hominis et
voluntate humanae mentis liberum consistat arbitrium,
et naturaliter habeat posse bonum velle, posse
recte vivere, posse beate esse; tamen, ut ipsum bonum
velit, ut recte vivat, ut beata fiat, non habet ex
sua virtute, sed ex sola divinae gratiae largitate.</p>
<p>Sed quia iste tali argumentatione nos coarctare
vult, ut aut divinam praedestinationem ex dimidia
<nobr><sub></sub></nobr> parte negemus, aut eamdem praedestinationem perfecte
asserendo liberum videamur tollere arbitrium,
sicut etiam Cicero disputabat, divinam praescientiam
impugnando et negando, asserens quod si vere esset
Dei praescientia, non posset esse in hominibus liberum
arbitrium: aut si esset in hominibus liberum
arbitrium, nullam esse Dei praescientiam. Unde
et elegit ille impiissimus et detestabilis blasphemator
Dei, ut liberum hominis arbitrium defenderet, et Dei
praescientiam omnimodis denegaret. Quem iste quam
magna ex parte in hac disputatione sua sequi, et
imitari videatur facile intelligit, qui diligenter advertit.
Quia qui negat Dei praescientiam, negat etiam
Dei praedestinationem, quae sine praescientia nulla
est. Ut ergo manifestius et lucidius intelligamus quomodo
<nobr><sub></sub></nobr> utrumque verissime constet, videlicet et divina
praedestinatio, et liberum hominis arbitrium, nec
omnino alterum altero destruatur, necessarium omnino
et salubre existimamus in hoc loco ipsa verba
sancti Augustini subjungere, quibus adversus impiam
Ciceronis disputationem, utrumque defendit, utrumque
tenendum suavissime docet <strong>(Aug., de Civit. Dei,
lib. V, c. 9)</strong>.</p>
<p>[In has, inquit, angustias coarctat animum religiosum,
ut unum eligat e duobus, aut esse aliquid in
nostra voluntate, aut non esse praescientiam futurorum.
Quoniam utrumque arbitratur esse non posse;
sed si alterum confirmabitur, alterum tolli: si elegerimus
praescientiam futurorum, tolli voluntatis arbitrium;
<nobr><sub></sub></nobr> si elegerimus voluntatis arbitrium, tolli praescientiam
futurorum. Ipse itaque ex duobus elegit
liberum voluntatis arbitrium, quod ut confirmaretur,
negavit praescientiam futurorum: atque
ita dum vult facere liberos, fecit sacrilegos. Religiosus
autem animus utrumque eligit, utrumque
confitetur, et fide pietatis utrumque confirmat.]
Item post aliquanta: [Spiritus ergo vitae qui vivificat
omnia, creatorque est omnis corporis et omnis creati
spiritus, ipse est Deus, spiritus utique non creatus;
in ejus voluntate summa potestas est, qua creatorum
spirituum bonas voluntates adjuvat, malas judicat,
omnes ordinat; et quibusdam tribuit potestates, quibusdam
non tribuit. Sicut enim omnium naturarum
creator est, ita omnium potestatum dator, non voluntatum.
<nobr><sub></sub></nobr> Malae quippe voluntates ab illo non sunt,
quoniam contra naturam sunt, quae ab illo est.] Et
post aliqua: [Causa, inquit, rerum, quae facit, nec
fit, Deus est; aliae vero causae faciunt, et fiunt:
quomodo igitur ordo causarum, qui praescienti certus
est Deo, id est ut nihil sit in nostra voluntate?
cum in ipso causarum ordine magnum habeant locum
nostrae voluntates.]</p>
<p>Item post pauca: [Quod vero negat, inquit, ordinem
omnium causarum esse certissimum, et Dei
praescientiae notissimum, plus eum quam Stoici detestamur:
aut enim esse Deum negat, aut si esse
confitetur Deum, quem negat praescium futurorum;
etiam sic nihil dicit aliud quam quod ille <em>dixit insipiens
in corde suo: Non est Deus</em> <strong>(Psal. XIII, 1)</strong>: qui
<nobr><sub></sub></nobr> enim non est praesciens omnium futurorum, non est
utique Deus. Quapropter et voluntates nostrae tantum
valent quantum Deus eas valere voluit atque
praescivit; et ideo quidquid valent, certissime valent:
<strong>(cap. 10)</strong> et quod facturae sunt, ipsae omnino facturae
sunt, quia valituras atque facturas ille praescivit
<small>[Note: <nobr><sub></sub></nobr> Cum ait voluntatem illud esse facturam quod
Deus praescivit, non vult praescientiam imponere voluntati
necessitatem, cum hoc haereticum sit, sed
<nobr><sub></sub></nobr> tantum infallibiliter esse facturam et indubitanter
eventuram, posito quod Deus ita praescierit, cum
ejus praescientia minime fallatur.]</small>, cujus praescientia falli non potest. Si enim
necessitas nostra illa dicenda est, quae non est in
nostra potestate, sed, etiamsi nolumus, efficit quod
potest, sicut est necessitas mortis; manifestum est
voluntates nostras, quibus recte vel perperam vivitur,
sub tali necessitate non esse. Multa enim facimus
quae, si nollemus, non utique faceremus, quo
primitus pertinet ipsum velle: nam si volumus, est;
si nolumus, non est. Non enim vellemus si nollemus.
<nobr><sub></sub></nobr> Si autem illa definitur esse necessitas, secundum
quam dicimus necesse esse ut ita sit aliquid vel ita
fiat, nescio cur etiam timeamus ne nobis libertatem
auferat voluntatis. Neque enim et vitam Dei, et
praescientiam Dei sub necessitate ponimus, si dicamus
necesse esse Deum semper vivere, et cuncta
praescire, sicut nec potestas ejus minuitur, cum dicitur
mori, fallique non posse; sic enim hoc non
potest, ut potius, si posset, minoris esset utique
potestatis. Recte quippe Omnipotens dicitur, qui tamen
<nobr><sub></sub></nobr> mori et falli non potest. Dicitur enim omnipotens
faciendo quod vult, non patiendo quod non
vult. Quod ei si accideret, nequaquam omnipotens
esset. Unde propterea quaedam non potest, quia
omnipotens est. Sic etiam cum dicimus, necesse
esse ut, cum volumus, libero velimus arbitrio, et
verum procul dubio dicimus; et non ideo ipsum
liberum arbitrium necessitati subjicimus, quae adimit
libertatem. Sunt igitur nostrae voluntates, quae
et ipsae faciunt quidquid volendo facimus, quod non
fieret si nollemus. Non ergo propterea nihil est in
nostra voluntate, quia Deus praescivit quid futurum
esset in nostra voluntate; non enim qui hoc praescivit,
nihil praescivit. Porro si ille qui praescivit
quid futurum esset in nostra voluntate, non utique
<nobr><sub></sub></nobr> nihil, sed aliquid praescivit; profecto et illo praesciente
est aliquid in nostra voluntate. Quocirca
nullo modo cogitur, aut retenta praescientia Dei tollere
voluntatis arbitrium: aut retento voluntatis arbitrio,
Deum (quod nefas est) negare praescium futurorum;
sed utrumque amplectimur, utrumque fideliter
et veraciter confitemur: illud ut bene credamus,
hoc ut bene vivamus. Male autem vivitur, si de
Deo non bene creditur. Unde absit a nobis ejus negare
praescientiam, ut libere velimus, quo adjuvante
sumus liberi vel erimus. Juste itaque praemia
bonis factis, et peccatis supplicia constituta
sunt: neque enim ideo peccat homo, quia Deus
illum peccaturum esse praescivit; imo ideo non dubitatur
ipsum peccare, cum peccat, quia ille cujus
<nobr><sub></sub></nobr> praescientia falli non potest, non fatum, non fortunam, non aliquid aliud, sed ipsum peccaturum esse
praescivit, qui si nolit, utique non peccat; sed si
peccare noluerit, etiam hoc ille praescivit.]</p>
<p>Haec ad instructionem et confirmationem nostram
contra humanae praesumptionis et argumentationis
errores beatissimus doctor lucidissime disseruit, qui
etiam alio loco de hac eadem re ita ait: [Neminem
Deus ad peccandum cogit, praevidet tamen eos qui
propria voluntate peccabunt. Cur ergo non judicet
justus, quae fieri non cogit praescius: sicut enim memoria
sua nemo cogit facta esse quae praeterierunt,
sic Deus non cogit praescientia sua facienda, quae futura
sunt. Et sicut homo quaedam quae fecit meminit, nec tamen
omnia quae meminit fecit; ita Deus omnia quorum
<nobr><sub></sub></nobr> ipse auctor est, praescivit; quorum autem non est malus
auctor, justus est ultor.] Item de immutabili ratione
rerum mutabilium in Deo, et de aeterna ejus ac generali
praedestinatione, et praescientia alio loco ita dicit:
[Ira Dei non perturbatio animi ejus est, sed judicium
quo irrogatur poena peccato. Cogitatio vero ejus
et recogitatio mutandarum rerum est immutabilis ratio.
Non enim sicut hominem, ita Deum cujusquam
facti sui poenitet, cujus est de omnibus omnino rebus
tam fixa sententia, quam certa praescientia.]</p>
<br><h4><center>CAPUT VII. </center></h4><nobr><sub></sub></nobr> 
<p>Septimo capitulo talem definitionem ponit.</p>
<p>1. <em>Liberum arbitrium inter media dona Dei deputandum:
ideoque eo peccari potuisse.</em></p>
<p>Ubi hoc breviter dicendum, et distinguendum est,
quod iste licet donum Dei dicat esse liberum arbitrium:
tamen naturale illud tantummodo asserit
more Pelagianorum; cum fides Ecclesiae multum
distinguat inter dona naturae et dona gratiae: ut,
quod dedit omnipotens Deus homini naturaliter mentem
rationalem et intellectualem, et in eadem mente
memoriam, intelligentiam, voluntatem; quod dedit
etiam naturaliter corpori humano substantiam, formam,
speciem, incolumitatem, sensum videndi, audiendi,
olfaciendi, gustandi, tangendi, vivificante
<nobr><sub></sub></nobr> illud anima et sensificante, manifeste sint dona et
munera naturae, quae prima creatione Deus homini
inseruit, et creando naturaliter dedit; quod autem
dat Deus homini fidem, spem, charitatem, pietatem,
bonam voluntatem, boni operis facultatem, et caetera
hujusmodi dona suae gratiae, dona Spiritus sancti,
de quibus Apostolus dicit: <em>Haec autem omnia
operatur unus atque idem spiritus dividens singulis
prout vult</em> <strong>(I Cor. XI, 12)</strong>. De quibus etiam in psalmo
dictum esse exponit, <em>Ascendens in altum captivam
duxit captivitatem, dedit dona hominibus</em> <strong>(Eph. IV, 8;
Ps. LXVII, 19)</strong>; unde et ipsum liberum arbitrium
fides catholica, fides vera inter dona gratiae deputat.
Quia, licet naturaliter illud homini Deus inseruerit,
quando eum creavit utique bonum, et bona voluntate
<nobr><sub></sub></nobr> praeditum; tamen et tunc indigebat gratia Conditoris,
ut in bono quo creatum fuerat permaneret;
et primi illius peccati merito amissa libertate infirmatum,
vitiatum atque corruptum, et velut quadam
ruina depressum, nullatenus valet assurgere ad illud
aeternum et summum bonum, ad quod homo conditus
est, nisi Dei gratia sanetur, redintegretur, illuminetur
et liberetur: nec potest omnino aliter fieri
liberum, nisi fuerit Dei gratia liberum, per eum qui
dicit: <em>Si vos Filius liberaverit, tunc vere liberi eritis</em>
<strong>(Joan. VIII, 36)</strong>: ut fiat in nobis quod Apostolus
ait: <em>Ubi spiritus Domini, ibi libertas</em> <strong>(II Cor. III, 17)</strong>:
et ideo, sicut diximus, insanus et Pelagianus est
error, si quis liberum arbitrium, quod in Adam periit
<nobr><sub></sub></nobr> peccando, amisso dono naturae et dono gratiae,
<nobr><sub></sub></nobr> aliter putat esse liberum, nisi fuerit Christi gratia
liberatum.</p>
<p>Quod autem dicit iste, illud <small>[Note: <nobr><sub></sub></nobr> Arguitur Erigena quod liberum arbitrium inter
media Dei dona recenseat, inter naturam scilicet et
gratiam: sic enim viam ad Pelagianismum sternit.
Si enim libertas sit medium quoddam donum supra
naturam, sequitur auxilia gratiae ad resurgendum a
peccato aut ad pie operandum non esse necessaria;
verum si per liberum arbitrium intelligat Erigena
actiones liberas, nonnihil potest excusari, cum illae
a D. Thom. I part, q. 57, art. 4, medii ordinis inter
naturales et supernaturales esse dicantur, ac
propterea ait ab angelis naturaliter non posse cognosci.]</small> liberum arbitrium,
<small>[Note: <nobr><sub></sub></nobr> Accipitur in universa disputatione liberum arbitrium
aut pro actuali conversione ad bonum, aut
pro libertate a servitute peccati; et sic ubique docetur
<nobr><sub></sub></nobr> illud esse bonum rectum et bona voluntate
ad superna et divina erectum; ideoque non esse mirum
si asserat esse duntaxat gratiae donum, et omnino
periisse in Adamo, cum tamen si ut potentia
sumatur, aut habito respectu ad actiones civiles et
humanas, donum naturae debeat appellari.]</small> bonum et rectum, et bona voluntate ad superna et
divina erectum, quale in primo homine conditum
fuit, ita ut esset sine ullo peccato, et posset non
peccare si vellet: quod, inquam, tale et tam magnum
bonum non inter summa, sed inter mediocria
Dei dona esse asserit deputandum, multum a veritate
discordat. Quia, sicut diximus, tantum ac tale erat
in illo primo homine liberi arbitrii bonum, quale in
nullo est sanctorum in praesenti vita: in quibus, licet
sit liberum arbitrium jam Christi gratia liberatum
atque sanatum, tamen tanta est illa sanitas, ut,
quandiu mortaliter vivunt, sine peccato esse non
<nobr><sub></sub></nobr> possint; et cum multum velint atque desiderent non
peccare, <small>[Note: <nobr><sub></sub></nobr> Cum dicit optimos quosque in statu naturae
lapsae non posse non peccare, intelligendum est collective,
non distributive, id est, etiamsi nullum sit
peccatum, singulariter acceptum, quod vitare non
possint, nihilominus propter carentiam gratiae valde
specialis, et naturae corruptionem ex peccato profectam,
non possunt non incidere in aliquod peccatum.
Ita D. Thom. 1-2, q. 109 art. 8.]</small> non possint tamen non peccare. Unde et
quotidie indigent supplicare et veraciter dicere Patri
coelesti: <em>Dimitte nobis debita nostra, sicut et nos
dimittimus devitoribus nostris.</em> Non ergo medium, sed
summum donum erat secundum eum modum, quo
tunc homo in paradiso vivebat, liber a peccato, et libertatem
non peccandi habens in propria voluntate
quandiu pie Deo se subjiceret regendum atque juvandum,
licet adhuc esset perficiendum in melius, si
in Dei obedientia permansisset, ut tantam virtutem
acciperet, ut jam peccare non posset. Ut autem tale,
et tam liberum arbitrium in illo primo homine peccare
posset, fecit hoc desertio Dei et praesumptio
sui; dum sub Deo esse negligens, et in sua potestate
<nobr><sub></sub></nobr> esse volens, amisit donum divinae gratiae, amisit
bonum naturae, et invenit se sub damnatione miseriae.</p>
<br><h4><center>CAPUT VIII. </center></h4>
<p>Octavo capitulo has definitiones ponit.</p>
<p>1. <em>Interioris hominis substantialem trinitatem in
essentia, et voluntate, et scientia contineri.</em></p>
<p>2. <em>Nec aliud ei esse et velle, nec aliud velle et scire,
sed haec tria unam naturam, totamque animae naturam
voluntatem esse.</em></p>
<p>3. <em>Liberam voluntatem esse naturam hominis,
ejusque liberum motum, ac potestatem movendi,
quod sit liberum arbitrium, hoc donum Creatoris.</em></p>
<p>4. <em>Sicut animale corpus potuit mori, quia adhuc
</em><nobr><sub></sub></nobr> <em>non erat perfectum, id est spiritale, ita voluntas libera,
</em><nobr><sub></sub></nobr> <em>adhuc animalis merito, quia mortalis, potuit
peccare, quoniam adhuc non erat perfecta, quae utique
perfectio libertatis post mandati custodiam impleretur,
dum ei peccandi voluntas penitus auferretur.</em></p>
<p>5. <em>Hunc motum nulli animalium praeter hominem
concessum.</em></p>
<p>6. <em>Sitque talis differentia inter liberum hominis arbitrium,
et ejus substantiam, ut natura in voluntate
rationali, liberum vero arbitrium ejus libertate, sive in
motu liberae naturaliter voluntatis, sive in munere intelligentiae.</em></p>
<p>7. <em>Quae tria, id est liber, motus, intelligentia, liberum
arbitrium inter se componunt: ut, sicut substantia
in qua est, trina sit: est enim, et vult, et scit: ita
</em><nobr><sub></sub></nobr> <em>et illud trinum fiat: liber, motus, intelligens.</em></p>
<p>Quod ergo dicit, <em>interioris hominis substantialem
trinitatem in essentia et voluntate et scientia contineri,</em>
ex parte ex disputationibus sancti Augustini in libris
de Trinitate sumpsit; ex parte de suo excogitavit.
Dicit enim beatus Augustinus de sancta et summa
Trinitate disputans <strong>(lib. IX, cap. 2, et lib. XV, cap. 7)</strong>,
et de mente hominis ubi ad imaginem et similitudinem
Dei conditus est, similitudinem ad Deum trahens,
ut per illam imaginem trinitatis quae est in
mente hominis sublevaret nos ad contemplandum
utcunque Trinitatem quae Deus est. Dicit, inquam,
haec tria, id est esse, nosse, et velle, ita in mente
hominis inveniri, ut et distincte tria sint, et substantia
<nobr><sub></sub></nobr> unum sint; videlicet quando mens, quae naturaliter
est, naturaliter novit se et naturaliter vult, id est
diligit se, nec ad aliud tunc refertur ejus notitia et
voluntas nisi ad seipsam. Tunc enim licet distincte
intelligantur haec tria esse in mente, id est esse
et nosse se, et velle se, tamen et ipsum esse
natura, id est essentia mentis est, et omnino
naturaliter novit se, et naturaliter vult se; et tota
est, et sicut tota habet esse, sic etiam tota se novit,
sic tota se vult et diligit. Et ideo tunc quanta est
essentia ejus, tanta est et notitia ejus et voluntas
ejus. Et ex hac comparatione admonet beatus doctor,
ut ex similitudine mentis nostrae exsurgamus
ad contemplandam veram Trinitatem quae Deus est:
ut sicut haec tria, id est esse, nosse se, et velle se,
<nobr><sub></sub></nobr> ita inveniuntur in mente hominis, ut et proprie singula
discernantur, et tamen substantialiter et naturaliter
unum sint. Et quanta est ipsa mens, tanta
tunc sit et notitia sui et dilectio sui, quia tota se novit,
tota se diligit: ita ex hac imagine et similitudine
Dei sublevemus intellectum ad ipsam Trinitatem
Domini, et agnoscamus in ipsa beata et summa
Trinitate, distincte et proprie tria esse, id est Patrem,
et Filium, et Spiritum sanctum, et haec tria
essentialiter et naturaliter unum esse, et aequalia
esse, ut quantus est ibi Pater, tantus agnoscatur esse
et Filius, tantus et Spiritus sanctus. Sicque, velut
per speculum et in aenigmate mentis nostrae discamus
intelligere sanctam Trinitatem, distinctam personis,
<nobr><sub></sub></nobr> unitam substantia, aequalem natura atque potentia.]</p>
<p>Iste vero cum haec legisset, tam utiliter et salubriter
ad illuminationem nostrae fidei dicta, non est
contentus moderamine et pietate sancti doctoris, ne
terminos ab eo praefixos excederet: sed addidit de suo
quod haec tria quae in mente hominis contemplantur,
Trinitas sit substantialis: cum Trinitas substantialis
et substantiva, id est quae substantialiter in personis
consistat, nullatenus inveniri possit, nisi unius
Dei. Unde et idem doctor, ne quis erret in talibus
sollicite admonet, et docet in eisdem libris, quod
non homo sit haec tria, sed hominis vel in homine
sint haec tria. Cum e contrario in sancta Trinitate
illa tria quae distincte ibi agnoscuntur, nullatenus
<nobr><sub></sub></nobr> dici debeant aut possint in uno Deo esse, sed vere
unus Deus esse. Neque enim Trinitatem dicimus
esse in Deo, sed ipsam Trinitatem Deum: sic enim
ipse sanctus doctor dicit <strong>(lib. XV de Trinit., cap. 6)</strong>:
[Invenimus in homine trinitatem, id est mentem et
notitiam qua se novit, et dilectionem qua se diligit;
sed haec tria ita sunt in homine, ut non ipsa sint
homo: homo enim est, sicut et veteres definierunt,
animal rationale mortale. Illa ergo excellunt in homine,
non ipsa sunt homo, et una persona, id est
singulus quisque homo.] Habet illa tria in mente,
vel mentem: ac per hoc illa tria non homo sunt, sed
hominis sunt, vel in homine sunt. Detracto etiam
corpore, si sola anima cogitetur aliquid, ejus mens
est tanquam caput ejus, vel oculus, vel facies, sed
<nobr><sub></sub></nobr> non haec ut corpora cogitanda sunt. Non igitur anima,
sed quod excellit in anima, mens vocatur:
nunquid autem possumus dicere Trinitatem sic esse
in Deo, ut aliquid Dei sit, nec ipsa sit Deus?</p>
<p>Iste vero postquam non recte substantialem Trinitatem
in mentis essentia et voluntate et scientia
contineri dixit, addit adhuc aliud pejus, dicens de
ipsa hominis mente: <em>Nec aliud ei esse et velle, nec
aliud velle et scire; totamque animae naturam voluntatem
esse; sed haec tria unam naturam.</em> Cum e contrario
firmissime fides teneat nullam creaturam esse,
id est nec angelicam, nec humanam, quae ita sit
simplicis naturae, vel essentiae, ut quod est ei esse,
hoc sit intelligere, quia videlicet potest esse et non
intelligere. Nec quod est ei esse, hoc est velle, quia
<nobr><sub></sub></nobr> potest esse et non velle. Nec hoc illi est esse quod
nosse, quia potest esse et non nosse. Nec hoc illi est
esse quod diligere, quia potest esse et non diligere.
Solius autem divinae naturae est summa illa et ineffabilis
simplicitas, ut quod est ei esse, hoc ei sit
quidquid veraciter dicitur esse. Verbi gratia, quod
est ei esse, hoc est intelligere, quia non est in illo
aliud essentia et aliud intelligentia: sed quod est
essentia, hoc intelligentia; et quod intelligentia,
hoc essentia. Similiter non est illi aliud esse et
aliud sapientem esse, quia non est in illo aliud essentia
et aliud sapientia: sed quod essentia, hoc
sapientia, et quod sapientia, hoc essentia. De qua
re idem beatus doctor ita loquitur, dicens:</p>
<p><nobr><sub></sub></nobr> [Si autem quaeritur quomodo multiplex et simplex
illa sit substantia, animadvertenda est primo creatura
quare sit multiplex, nullo autem modo vere simplex.]
Et post aliqua: [etiam anima, inquit, cum
aliud sit artificiosum esse, aliud inertem, aliud acutum,
aliud memorem; aliud cupiditas, aliud timor;
aliud laetitia, aliud tristitia; possintque alia sine
aliis, et alia majus, alia minus, innumerabilia et innumerabiliter
in animae natura inveniri: manifestum
est non simplicem, sed multiplicem esse naturam,
nihil enim simplex mutabile est. Omnis autem
creatura mutabilis, Deus autem multipliciter quidem
dicitur, magnus, bonus, sapiens, beatus, verus,
et quidquid aliud non indigne dici videtur. Sed eadem
magnitudo ejus est, quae sapientia. Non enim
<nobr><sub></sub></nobr> mole magnus, sed virtute. Et eadem bonitas quae
sapientia et magnitudo; et eadem veritas quae illa
omnia. Et non est ibi aliud beatum esse, et aliud
magnum aut sapientem, aut verum, aut bonum, aut
omnino ipsum esse; nec quoniam Trinitas est, ideo
triplex putandus est. Alioquin minor erit Pater solus,
aut Filius solus, quam simul Pater et Filius.]
Item cum de solo Filio loqueretur, ita ait de illo:
[Ubi est prima et summa vita, cui non est aliud vivere,
aliud esse, sed idem est et esse et vivere; et
primus ac summus intellectus, cui non est aliud vivere,
et aliud intelligere: sed id quod est intelligere,
hoc vivere, hoc esse est: unum omnia tanquam
verbum perfectum, cui non desit aliquid; et ars quaedam
omnipotentis atque sapientis Dei plena omnium
<nobr><sub></sub></nobr> rationum viventium incommutabilium. Et omnes
unum in ea, sicut ipsa unum de uno cum quo unum.]</p>
<p>Cum ergo haec ita sint, quomodo iste ausus est
dicere de creatura humanae mentis: <em>Nec aliud est ei
esse et velle, nec aliud velle et scire, sed haec tria
unam naturam totamque animae naturam voluntatem
esse?</em> Cum e contrario sanctus doctor quem sibi sequi
videtur, et cujus cautelam atque moderationem
sua levitate atque vanitate nimis impudenter transcendere
praesumit, inter illa tria quae in mente humana
velut quaedam similitudo Trinitatis inveniuntur,
id est esse, nosse, diligere, tantam distantiam
esse ostendat, ut sic de his dicat <strong>(de Trin. l. X, c. 11,
12)</strong>: [Sive mentem dicamus in homine, ejusque notitiam
et dilectionem, sive memoriam, intelligentiam,
<nobr><sub></sub></nobr> voluntatem, nihil mentis meminimus, nisi per memoriam,
nec intelligimus, nisi per intelligentiam, nec
amamus, nisi per voluntatem.] Ecce, secundum veritatem
quam sanctus vir docet, in ipsa hominis mente
quanta est distantia et diversitas: inter haec tria,
quae naturaliter in illa et illius sunt; id est inter memoriam
sui et intelligentiam sui et dilectionem sui,
<nobr><sub></sub></nobr> dum per solam memoriam sui meminit, per solam
intelligentiam se intelligit, per solam dilectionem se
diligit: aliud ergo ibi potest memoria, aliud intelligentia,
aliud dilectio: nec quod potest memoria,
hoc potest intelligentia, nec quod potest intelligentia
hoc memoria: nec quod potest memoria et intelligentia,
hoc voluntas. Et si mentis essentia distincte
consideretur, quod potest substantialiter in his tribus,
absque illis utique non possit. Iste autem e
contrario dicit, menti non aliud esse et aliud velle;
nec aliud velle et aliud scire. Quod si recipiatur,
quid aliud ista et nova, inaudita praesumptione, asseritur,
nisi, ut Deus simplicis est naturae, ita et mens
humana simplicis naturae esse credatur? Si enim
quod est humanae menti esse, hoc est velle, manifeste
<nobr><sub></sub></nobr> non est ibi aliud essentia, et aliud voluntas;
sed ipsa essentia voluntas, et ipsa voluntas essentia.
Item, si humanae menti non est aliud velle et aliud
scire, ergo non est ibi aliud voluntas et aliud essentia;
sed ipsa voluntas scientia, et ipsa scientia voluntas.
Ex hac incredibili ratione sequitur ut dicatur,
sicut et iste dicit, quod ipsa mens sicut tota
est essentia, sic tota sit voluntas, tota scientia. Et
sicut de Deo verissime creditur ut de ipso solo
veraciter dicatur quia quod habet, hoc est; habet
enim justitiam, sed ipse justitia est; habet sapientiam,
sed ipse sapientia est; habet bonitatem, sed
ipse bonitas est; sequitur, inquam, ut et de humana
mente similiter dicatur: quia quod habet, hoc est:
videlicet quia habet voluntatem, sed ipsa est voluntas;
<nobr><sub></sub></nobr> habet scientiam, sed ipsa est scientia; ita ut,
sicut de Deo credimus, non sit illi aliud esse et
aliud habere.</p>
<p> <small>[Note: <nobr><sub></sub></nobr> Meminerunt hujus erroris Hieronymus epistola
ad Marcellinum et Anapsychiam, et August.,
epist. 28, ad eumdem Hieronymum: in
quem inciderunt tum philosophi, tum Gnostici, ex
August. haeres. 6; Cerdon, ex Theodoreto, lib. II
haereticarum Fabularum; et Manichaei, ex August.
contra Fortunatum; itemque Priscillianus, ex concilio
<nobr><sub></sub></nobr> Braccarensi I, can. 5. Hi enim omnes non aliam
in homine ponebant animam praeter eam totius
mundi, aut saltem partem illius, quomodo animam
hominis esse Deum vel partem illius fateri cogebantur.
Refelluntur ab Augustino et Hieronymo locis
citatis, itemque a D. Thoma I part., quaest. 9.
art. 1.]</small> Ecce ergo isto auctore, imo deceptore, contra
omnem fidei veritatem, contra Scripturae sanctae
auctoritatem, contra paternorum dogmatum sinceritatem,
imo contra omnem divinam humanamque
rationem, inventa est creatura, id est mens humana,
quae sit naturae simplicis, ac per hoc incommutabilis,
sicut Deus naturae simplicis et incommutabilis, est.
Cum e contrario veritas clamet, et ipse sanctus Augustinus,
sicut supra ostendimus, manifeste affirmet
quia omnis creatura multiplex, nullo autem modo
vere simplex; et iterum dicat: nihil mutabile simplex,
omnis autem creatura mutabilis. Eligat ergo iste
<nobr><sub></sub></nobr> alterum de duobus: si mentis natura, sicut asserere
conatur, natura simplex est mutabilis non est, quia,
sicut ipse doctor dicit, et verissime dicit, nihil mutabile
simplex; si autem ipsa mentis natura, sicut
omnis creatura vere mutabilis est, simplex non est.
Absit igitur ut beatus Augustinus, qui omnem creaturam
affirmat esse mutabilem et multiplicem, nec
<nobr><sub></sub></nobr> ullo modo simplicem, talia senserit vel scripserit de
natura mentis humanae, ut eam non tantum similem,
sed etiam aequalem Deo esse assereret, si eam immutabilis
et simplicis naturae esse dixisset! Legat
qui voluerit et valuerit diligentissime, et attentissime
perscrutetur dicta illius de hac re in libris de
Trinitate, et inveniet eum dixisse illa tria quae in
mente hominis reperiuntur, de quibus saepe dictum
est, propter unitatem substantiae mentis cui insunt,
unum esse, et unam mentem esse, unamque substantiam;
inveniet eum dixisse, quia haec menti substantialiter
insunt, et mentem esse substantiam, et notitiam
sui substantiam, et voluntatem sui substantiam.
Item inveniet eum dixisse quod mens tota se novit,
tota se vult, vel diligit; nusquam tamen illic eum
<nobr><sub></sub></nobr> dixisse inveniet ipsam mentem esse notitiam, ipsam
mentem esse voluntatem: cum superius jam ex
ejusdem verbis ostensum sit, aliud ibi esse notitiam,
per quam solum se mens novit, et aliud voluntatem,
per quam solum se mens diligit. Cur itaque, cum
tota se novit mens, non dixit ipsam mentem esse
notitiam? Et cum tota se vult, non dixit ipsam mentem
esse voluntatem? nisi quia mens ipsa creatura
est, et simplex non est; et aliud est illi esse, aliud
nosse, aliud velle. Sed si aliquis, vel iste qui hoc
dixit, opponat: quomodo ergo haec tria unum, una
mens, una substantia, si est ibi aliud, et aliud, agnoscat
haec tria et substantialiter unum posse dici,
quia una, et in una substantia sunt. Et potentialiter
aliud, et aliud, quia, sicut ipse doctor ostendit, aliud
<nobr><sub></sub></nobr> in ipsa mente potest memoria, aliud intelligentia, aliud
voluntas. Cum e contrario in divina Trinitate possimus
dicere alius, et alius, et alius; sed nullo modo dicere
possimus aliud, et aliud, et aliud, propter summae simplicem
naturae unitatem. Ibi ergo summa simplicitas,
ubi nunquam inveniri potest aliud, et aliud.</p>
<p>Invenitur quidam antiquus disputator, cum de incorporea
animae tractaret natura, inter caetera ita de
ea dixisse: Et cum vult anima, si tota vult, tota
voluntas est, ubi utique circumspecte et cautissime
sic asseruit ipsam animam secundum quemdam modum
aliquoties totam dici posse voluntatem, cum
scilicet tota vult, quia manifeste non extra se, sed
in se, et apud se vult, ut nullo modo eam absolute
definierit esse voluntatem, sed suspense posuerit ac
<nobr><sub></sub></nobr> dixerit, si tota vult, tota voluntas est: unde indubitanter
intelligendum est, imo unicuique in seipso
naturaliter agnoscendum, quia si tota non vult, tota
voluntas non est. Potest namque unum atque idem
ex parte velle, et ex parte non velle potest idipsum,
quod tota vult, penitus non velle. Et ideo juxta hujusmodi
voluntatis mutabilem et variabilem motum,
non est dicenda absolute ac definitive animae natura
tota esse voluntas: quia procul dubio hoc non est,
nec cum ex parte vult, vel cum omnino id quod voluerat
non vult, habens semper in se naturaliter
velle: ita tamen ut, manente semper sui natura atque
substantia, id ipsum velle secundum ea quae appetit
sive respuit, vel maneat eodem modo, vel mutetur
<nobr><sub></sub></nobr> aut pereat. Cesset itaque iste dicere totam animae naturam
esse voluntatem, id est ipsam animam voluntatem
esse. Quia non est naturae simplicis, ut Deus,
ut quod illi est esse, hoc sit velle, nec aliud sit illi
esse, aliud habere voluntatem.</p>
<p>Quae cum ita sint, abigatur ab auribus fidelium
tam impium et profanum commentum; meminerint
qui talem doctorem mirantur et libenter audiunt,
se esse Christianos; meminerint se fidem
catholicam, fidem veram sentiendi de Deo integram
sibi inviolatamque servandam; meminerint depositum
paternae doctrinae fidelissime custodiendum: et impias
vocum praesumptiones omni pietatis intentione
vitandas: sicut Apostolus vehementissime commendat,
dicens: <em>O Timothee, depositum custodi, devitans
</em><nobr><sub></sub></nobr> <em>profanas vocum novitates, et oppositiones pseudonymae,
id est falsi nominis scientiae; quam quidam promittentes
circa fidem exciderunt, vel circa fidem naufragaverunt</em>
<strong>(I Tim. VI, 20, 21)</strong>. Discamus non habere aures
prurientes, id est avidas, et appetentes inanium
et anilium fabularum. De quo malo Apostolus dicit:
<em>Erit enim tempus cum sanam doctrinam non sustinebunt:
sed ad sua desideria coacervabunt sibi magistros
prurientes auribus: et a veritate quidem auditum
avertent, ad fabulas autem convertentur</em> <strong>(II Tim.
IV, 3, 4)</strong>. Quid enim restat talia dicentibus vel recipientibus,
id est humanam mentem ita Deo
exaequari ut, sicut Deus, ita etiam ista simplicis sit
naturae: nisi ut, sicut pessimi antiqui haeretici
dixerunt, ejusdem naturae esse blasphement Deum et
<nobr><sub></sub></nobr> animam.</p>
<p>Post haec dicit iste: <em>Liberam voluntatem esse naturam
hominis, ejusque liberam motum, ac potestatem
movendi; quod sit liberum arbitrium hoc donum Creatoris.</em>
Nos autem, ut jam diximus, et ut ipsa rei veritas
evidenter ostendit, non dicimus hominem esse
voluntatem, sed hominis esse voluntatem; quia videlicet
aliud est ei esse, aliud velle; et ideo non homo
voluntas, sed hominis est voluntas. Ostendit
tamen iste quod Pelagiano errore, secundum naturam
tantum hominis liberum arbitrium esse sentiat,
et donum esse naturae, non donum gratiae, id est
voluntatis humanae, ut ipse dicit, liberum motum,
ac potestatem movendi. Per quod manifeste ostendit
ita se sentire quod voluntas humana non solum
<nobr><sub></sub></nobr> liberum naturaliter motum habeat, ut moveatur ad
appetendum bonum vel malum, sed etiam liberam
potestatem qua faciat ipsum bonum vel malum;
sed e contrario fides catholica tenet, contra omnes
hujuscemodi errores, quod liberum arbitrium, etsi
fuit in homine naturaliter rectum et integrum ante
peccatum, tamen peccati merito depravatum, imo
amissum, nullum habeat motum, id est appetitum
bonae voluntatis, nec potestatem ipsius bonae voluntatis
implendae, nisi per occultam gratiam, donante
et inspirante illo de quo Apostolus verissime dicit:
<em>Deus est enim, qui operatur in nobis, et velle, et perficere
pro bona voluntate</em> <strong>(Phil. II, 13)</strong>. Habet namque,
ut jam diximus, naturaliter a Creatore insitum
<nobr><sub></sub></nobr> ut possit velle, ut possit etiam posse quod bonum
est; ut autem hoc velit, ut hoc possit non habet ex
se, sed ex illo tantum <em>qui operatur</em> in cordibus fidelium
<em>et velle et perficere pro bona voluntate.</em> Inde
est illa ecclesiastica et fidelissima definitio, quam
beatus papa Coelestinus ponit in Decretis suis dicens
<strong>(Coelest., Epist. ad Gall. episc. 819)</strong>: [Ita Deus in
cordibus hominum atque in ipso libero operatur
arbitrio, ut sancta cogitatio, pium consilium, omnisque
motus bonae voluntatis ex Deo sit: quia per
illum aliquid boni possumus, sine quo nihil possumus.]
Et iterum <strong>(Ibid., 8)</strong>: [Omnia studia, omnia
opera ac merita sanctorum ad Dei gloriam laudemque
referenda sunt. Quia nemo aliunde ei placet, nisi
ex eo quod ipse donaverit.] Ex qua apostolica et ecclesiastica
<nobr><sub></sub></nobr> definitione certissime ostenditur nihil
posse in homine liberum arbitrium ad appetendum
vel peragendum bonum, nisi fuerit Christi gratia liberatum.
Est tamen liberum ad malum, quia, cum
peccat, non aliqua necessitate cogitur, sed voluntate
propria depravatur.</p>
<p>Addit deinde iste et dicit: <em>Sicut animale corpus
potuit mori, quia adhuc non erat perfectum, id est
spirituale, ita voluntas, libera adhuc animalis merito,
quia mortalis potuit peccare, quoniam adhuc non erat
perfecta, quae utique perfectio libertatis post mandati
custodiam impleretur, dum ei peccandi voluntas auferretur;</em>
ubi quid aliud dicendum de corpore animali
et spirituali, nisi quod Apostolus docet dicens: <em>Si
est corpus animale, et est spirituale, sicut scriptum
</em><nobr><sub></sub></nobr> <em>est: factus est primus homo Adam in animam viventem:
novissimus autem in spiritum vivificantem</em> <strong>(I
Cor. XV, 44, 45)</strong>. Et supra, cum de resurrectione
mortuorum loqueretur, ait: <em>Seminatur corpus animale,
surget corpus spirituale</em> <strong>(Ibid., 44)</strong>. In quibus
verbis quomodo distinguendum est <em>corpus animale et
corpus spirituale,</em> nisi quod <em>corpus animale</em> per animam
tantummodo mortaliter et corruptibiliter vivificatur?
Quale erat corpus Adae etiam ante peccatum;
quia, etsi necdum erat morti et corruptioni destinatum,
poterat tamen peccati merito corrumpi et
mori: sicut utique et in illo factum est et in universa
ejus progenie fit, justo illius judicio atque vindicta
qui ait: <em>Donec revertaris in terram unde sumptus
es, quia pulvis es, et in pulverem reverteris. Spirituale</em>
<nobr><sub></sub></nobr> vero <em>corpus</em> dicitur, non quod corpus esse
desistat, et spiritus fiat: quia licet spirituale, vere
tamen corpus ab Apostolo appellatur; sed tunc corpus
spirituale erit quando per spiritum immortaliter,
et incorruptibiliter vivificabitur; Quale et in se
exhibuit novissimus Adam, id est Dominus Jesus
Christus in resurrectione, per quam utique mortale
corpus quod susceperat, in immortalitatem et incorruptionem
transtulit, et in sanctis suis per eamdem
incorruptionis gratiam in novissimo die exhibebit.
Cum etiam in ipsis, juxta eumdem Apostolum:
<em>Corruptibile hoc induerit incorruptelam, et
mortale hoc induerit immortalitatem, ut absorbeatur
quod est mortale a vita; et impleatur, sicut ipse dicit,
</em><nobr><sub></sub></nobr> <em>sermo qui scriptus est: Absorpta est mors a victoria</em>
<strong>(Ibid., 53, 54)</strong>; <em>ut corpus quod nunc animale
seminatur</em> in morte, <em>tunc resurgat spirituale</em> <strong>(Ibid.,
44)</strong>, nullo jam alimento sustentandum, nulla molestia
corrumpendum, nulla morte dissolvendum, sed
solo spiritu aeterna immortalitate vivificandum. Quale
erat etiam futurum corpus Adae nulla intercedente
morte, Deo ejus obedientiam remunerante, si non
peccasset.</p>
<p>Itaque verum quidem est quod adhuc animale esset
corpus Adae, nec in illam immortalitatem commutatum,
quae ei fuerat danda, si pie obediens Deo
permansisset: ita ut et si non peccasset, posset non
mori, et si peccasset, posset mori; manifestum est
<nobr><sub></sub></nobr> eum ideo mori potuisse, quia necdum fuerat immortalitate
donatus. Quod autem in illo homine adhuc
animalis esset voluntas, id est secundum animae humanae
appetitum, et non secundum spiritum Dei
vivens sive intelligens, ut nondum esset in interiori
homine, id est in spiritu mentis suae spiritalis, sed
adhuc animalis, id est animaliter, non spiritaliter
sentiens; de qualibus dicit Apostolus: <em>Animalis
autem homo non percipit ea quae sunt spiritus Dei</em>
<strong>(I Cor. II, 14)</strong>: Non ita ostendit Apostolus, qui <em>sacramentum</em>
illud <em>magnum</em> quod futurum erat <em>in Christo
et in Ecclesia,</em> ab ipso dicit esse prophetatum,
quando divino utique repletus Spiritu ait: <em>Propter
hoc relinquet homo patrem suum et matrem suam, et
adhaerebit uxori suae, et erunt duo in carne una</em>
<nobr><sub></sub></nobr> <strong>(Eph. V, 31)</strong>. Quibus verbis Apostolus exponendo
subjunxit; <em>Sacramentum hoc magnum est: Ego autem
dico in Christo et in Ecclesia</em> <strong>(Ibid., 32)</strong>: Quomodo
ergo non spiritalis erat voluntas ejus ad recte
vivendum, spiritu adjuta, et illuminata, quae erat
etiam prophetali gratia sublimata; potuit tamen
peccare etiam spiritualis voluntas in deterius lapsa;
sicut ostendit idem Apostolus etiam spiritales posse
tentari, id est tentatione peccati aliqua superari, ubi
ait: <em>Fratres, et si praeoccupatus fuerit homo in aliquo
delicto, vos qui spirituales estis, hujusmodi instruite
in spiritu lenitatis, considerans teipsum,
ne et tu tenteris</em> <strong>(Gal. VI, 1)</strong>. Sic ergo voluntas
illius hominis etiam spiritualis poterat tentari,
poterat tentatione superari; et, si pervenisset
<nobr><sub></sub></nobr> obediendo ad illam plenitudinem beatitudinis
ubi jam peccare non posset, non ab eo peccandi voluntas
auferretur, ut iste dicit, quae in eo nulla erat,
sed ipsa bona voluntas, quae illi inerat, tanta felicitate
perficeretur, ut ad malum mutari non posset. Triplex
enim status humanae voluntatis fideliter intelligi potest,
videlicet quod primus ille homo ita bonae voluntatis
conditus est, ut, si vellet, posset non peccare.
Nunc autem etiam sancti homines, quia ex
vitiata illius propagatione nascuntur, quamvis velint,
non possint non peccare. Unde et quotidie veraciter
Deo dicunt: <em>Dimitte nobis debita nostra</em> <strong>(Matth. VI, 12)</strong>.
In illa autem beatitudine quae eis donanda est, tanta
virtute solidandi sunt, ut jam non possint peccare,
<nobr><sub></sub></nobr> sicut tanta incorruptionis gratia induendi, ut nunquam
possint mori.</p>
<p>Mirum est autem cur iste subjungere voluerit et
dicere: <em>Hunc motum, id est liberi arbitrii, nulli animalium,
praeter hominem, concessum</em> cum omnibus
manifestum sit, quod ubi nulla rationalis natura est,
sicut in omnibus brutis, et irrationalibus jumentis,
nulla rationalis voluntas esse possit ad appetenda
bona vel mala: sed ad omnia quae agunt solo naturali
bruto et insensato appetitu ducantur. Unde et
quaecunque ab eis fiunt, quantum ad ea pertinet,
nec bona dici possunt nec mala, nec vitia
nec virtutes. nisi forte ideo sibi quodam modo
comparavit humani arbitrii motum, et brutorum
animantium appetitum, quod, sicut ille irrationalis
<nobr><sub></sub></nobr> appetitus solo naturae incitamento agitur, ita et iste
humani arbitrii motus solo naturae suae instinctu ad
quod voluerit ducatur. Quod quam sit contrarium
veritati supra jam saepius demonstratum est.</p>
<p>Et in tantum disputator iste auditorum sensibus et
auribus abuti praesumpsit, ut auderet, velut quidam
fabricator et figulus mendaciorum, novam liberi
arbitrii definitionem velut luteam et lutulentam fingere,
et quasi magnum aliquid intuentium oculis
proponere. Subjunxit enim posthaec et ait: <em>Sitque
talis differentia inter liberum hominis arbitrium et
ejus substantiam, ut natura ejus sit in voluntate rationali:
liberum vero arbitrium in ejus libertate sive in
motu liberae naturaliter voluntatis, sive in munere intelligentiae.</em>
<small>[Note: <nobr><sub></sub></nobr> Non est quod in hac re Erigena arguatur, cum
praeclari theologi libertatem in voluntate et ratione
posuerint.---Durand. in 2, dist. 24, ubi facultatem
voluntatis et rationis esse docet, magis tamen rationis.]</small> Ecce quale liberum arbitrium docet:
<nobr><sub></sub></nobr> utique Pelagianum, non Christianum! cujus scilicet
natura sit rationalis voluntas, effectus vero in sua
naturali <small>[Note: <nobr><sub></sub></nobr> Haec secundum potentiam ordinariam intelligenda
sunt. Sic enim Deus in poenam peccati ipsorum
damnatorum statuit se non amplius cum iis speciali
auxilio concursurum: per extraordinariam
autem certum est illa non esse privatos; nec enim
implicat Deum eos auxiliis sufficentibus et efficacibus
per quae infallibiliter a damnatione et peccato
liberarentur praemunire posse. Ita D. Thomas ut reliqui
doctores. Et eo sensu pariter exponendum est
quod inferius habet, nempe daemones simulque damnatos
omnes per peccatum perdidisse velle bonum.
Quod quamvis ad omnes peccatores adhuc superstites
in hac vita extendere videatur, diversa tamen
est ratio eorum et damnatorum, quia cum illis Deus
<nobr><sub></sub></nobr> vult adhuc concurrere et illos auxiliis sufficientibus
juvare.]</small> voluntatis libertate consistat; et ex sola,
vel in sola naturali voluntate habeat libertatem, et
motum, et intelligentiae munus. Nos autem, secundum
veritatem fidei, ita <small>[Note: <nobr><sub></sub></nobr> <em>Liberum Arbitrium.</em> Cum dicit voluntatem non
remansisse liberam post peccatum, intelligendum
non est de libertate quae necessitati opponitur, vel
de potentia ipsa libera: semper enim eam retinet,
ut passim docet August., lib. <em>de Spiritu et littera,</em>
cap. 33, sed de libertate, quae servituti peccati opponitur:
hanc enim certum est per peccatum amitti
cum servi fiamus ipsius peccati, ita ut ab eo per se
et ex propriis viribus non possimus resurgere, aut
opera pietatis exercere, sed indigeamus gratia illius
de quo dictum est: <em>Si Filius vos liberaverit, vere
liberi eritis:</em> et in hunc sensum vulgatum illud Augustini
elogium, cap. 30 Enchiridii, debet intelligi:
Abutens homo libero arbitrio perdidit et ipsum, non
secundum essentiam, sed juxta eam quam ante peccatum
sortiebatur perfectionem. Ita Bellarm., lib.
V de <em>Gratia et libero Arbitrio</em> per totum.]</small> liberum arbitrium in homine
agnoscimus, ut, licet menti rationali naturaliter
sit a Deo insitum, et bonum, ac rectum prima
conditione collatum; tamen peccati merito depravatum,
et naturali virtute spoliatum, nullam possit
habere ad verum bonum libertatem, nullum bonae
voluntatis motum, nullum intelligentiae lumen, nisi
<nobr><sub></sub></nobr> illius gratia fuerit instauratum, qui ait: <em>Si vos Filius
liberaverit, tunc vere liberi eritis</em> <strong>(Joan. VIII, 36)</strong>; et
qui sua inspiratione monet, quorum voluerit corda
ad fidem, sicut propheta dicit: <em>Et movebo omnes gentes,
et veniet Desideratus cunctis gentibus</em> <strong>(Agg. II,
8)</strong>: Et cui quotidie supplicantes dicimus: <em>Da mihi
intellectum, et discam mandata tua</em> <strong>(Ps. CXVIII, 73)</strong>.
Et iterum: <em>Intellectum da mihi, et vivam</em> <strong>(Ib., 144)</strong>.
De quo etiam intellectu largitori gratias agentes dicimus:
<em>Benedicam Domino, qui tribuit mihi intellectum</em>
<strong>(Ps. XV, 7)</strong>. Hoc namque est vere liberum arbitrium:
non, juxta istum Pelagiani erroris assertorem, munus
naturae, sed munus gratiae; et liberum, quia Christi
gratia liberatum.</p>
<p>Iste vero cum nominasset illa tria, id est arbitrii
<nobr><sub></sub></nobr> libertatem, motum, intelligentiam, quae omnia in sola
naturae vi constare affirmat, producit adhuc ejusdem
liberi arbitrii, quod ipse confingit, velut novam
quamdam effigiem ex tribus partibus sive membris
compactam, et dicit: <em>Quae tria, id est liber, motus,
intelligentia, liberum arbitrium inter se componunt:
ut, sicut substantia in qua est, trina sit: Est enim et
vult, et scit; ita et illud trinum fiat, id est liber, motus,
intelligens.</em> Quae omnia utique idcirco dicit, ut in
his solis, id est in ipsa natura, et his quae insunt
ipsi naturae, liberum arbitrium constare contendat,
videlicet ut, sicut menti humanae naturaliter tria
quaedam insunt, id est esse, velle, scire, cum haec
duo, id est voluntas, et scientia tantummodo sui, et
non alterius rei intelligitur, ita etiam liberum arbitrium
<nobr><sub></sub></nobr> ex ipsa mente procedens, et in ipsa consistens,
non aliunde sed ex illa habeat libertatem, motum,
intelligentiam; ut sit homini naturaliter per hujuscemodi
arbitrium, liber, motus, intelligens. Nec
dicit mentem humanam tria illa in se habere, sed
naturae simplicis trinam esse. Et eodem modo etiam
liberum arbitrium esse trinum, quis unquam audivit
tam contentiosam erroris impietatem? Qua ita laborat
includere, et velut quibusdam terminis communire
liberum arbitrium, ut omnino illud in sola humanae
naturae virtute concludat, et ab eo penitus
Dei gratiam excludat. Quid ergo ei respondendum
<nobr><sub></sub></nobr> est, cui jam de hac re superius tam multa responsa
sunt? Nisi ut si Christianus vel esse vel videri cupit,
abjiciat hunc insanum, mortiferum errorem, quem
quanto subtilius sibi sequi, et asserere videtur, tanto
infelicius a diabolo includitur et excaecatur; et, abjectis
humanarum adinventionum falsis et fallacibus
argumentis, totum se Scripturae sanctae veritati, et
Ecclesiasticorum Patrum auctoritati, et fidei simplicitati
humiliter submittat; ne, dum libertatem suam
sibi committit, et a Christo alienat, vere a Christo
alienari mereatur. <em>Maledictus</em> enim <em>homo qui confidit
in homine, et ponit carnem brachium suum, et
a Domino recedit cor ejus</em> <strong>(Jer. XVII, 5)</strong>. <em>Benedictus
autem vir qui confidit in Domino, et erit Dominus fiducia
ejus</em> <strong>(Ibid., 7)</strong>.</p>
<br><h4><center>CAPUT IX. </center></h4><nobr><sub></sub></nobr> 
<p> <small>[Note: <nobr><sub></sub></nobr> Integro illo capite suggiliat Erigenam quod pestilentissimum
errorem introducat, qui effrena licentia
omnibus vitiis et sceleribus habenas laxet. Quem
latius multo hocce miserrimo saeculo introducunt
sectarii nostri, qui quamlibet legis obligationem a
fidelium cervicibus arcent: quae libertas est carnis
non spiritus, filiorum diaboli non Dei; <b>ἀθαξία</b> denique,
quavis servitute miserior.]</small> Nono capitulo has definitiones ponit:
<br></p><dl><dd>1. <em>Praescientiam et praedestinationem similitudine
rerum temporalium ad Deum transferri.</em></dd>
<dd>2. <em>Et omnem praedestinationem praescientiam esse</em></dd></dl>
<p>Si ergo ex usu rerum temporalium, quae trium
temporum diversitate variantur, id est praeteriti,
praesentis et futuri, magis ad temporalia pertinent,
ubi tam multa futura exspectantur: quia videlicet
praescientia et praedestinatio proprie rerum est futurarum:
apud Deum vero sicut nihil est praeteritum,
ita etiam nihil futurum, in cujus aeterna scientia
aeternaliter omnia praesentia sunt. Et idcirco haec
duo magis translative, quam proprie ad Deum dicuntur;
quomodo iste superius tam frequenter definivit
<nobr><sub></sub></nobr> praescientiam et praedestinationem non solum Dei,
et in Deo esse (quod etiam nos fatemur), sed etiam
ipsam substantiam et essentiam Dei esse? Quapropter
si ipse in sua disputatione tam contrarius sibi
est, ut quod prius affirmat, postea destruat, quid
necesse est, ut nos ejus vanitatem evacuemus, qui
tam apte se ipsum evacuat? Si autem aliqua regula
sophisticae disputationis, quam ipse solam sequitur,
talis est, ut licite apud saecularem sapientiam quod
uno loco affirmatur, altero subvertatur, quis non
videat quam sit contemnenda et penitus abjicienda,
ubi nulla est firmitas veritatis, et tam impudens, tam
procax, tam petulans libertas est falsitatis.</p>
<p>Quod vero ait: <em>Omnem praedestinationem praescientiam
</em><nobr><sub></sub></nobr> <em>esse,</em> ex parte verum est quidem: Quia omnis
praedestinatio futurorum non sine praescientia sit, per
quam ipsa futura praesciuntur. Sed si hoc ideo dictum
est, quia si nihil amplius agat praedestinatio in
<nobr><sub></sub></nobr> rebus, vel de rebus futuris quam praescientia, manifestissime
falsum est: Quia praescientia ipsae res futurae
tantummodo praesciuntur; praedestinatione vero
etiam statuuntur, praefiniuntur et decernuntur. Et
ideo praedestinatio impiorum ad supplicium aeternum
non tantummodo praescivit, sed etiam justo et aeterno
judicio statuit ac praefinivit quid essent passuri.</p>
<br><h4><center>CAPUT X. </center></h4>
<p>Decimo capitulo quatuor definitiones ponit hoc
modo:
<br></p><dl><dd>1. <em>Deum praescire aut praedestinare peccata, vel
mortem vel poenas hominum vel angelorum a contrario
intelligendum sit.</em></dd>
<dd>2. <em>Omne malum peccatum, et poenam ejus esse: et
</em><nobr><sub></sub></nobr> <em>haec nihil esse</em> <small>[Note: <nobr><sub></sub></nobr> Hanc haeresim isto nostro saeculo ab inferis denuo
suscitarunt Quintinus et Copinus Sudores Flandri,
<nobr><sub></sub></nobr> a catholicis propterea Libertini dicti; id est
quod peccatum nihil esse dicerent praeter inanem
et falsam opinionem: deinde non debere reprehendi
eos qui occidunt, moechantur, furantur; tertio, Christum
nihil esse nisi aliquid compositum ex Spiritu
Dei et opinione; quarto angelos, daemones et animas
nihil esse. Quos etiamsi detestari se dicat Calvinus,
editis libellis adversus eos, ex ejus tamen schola
tanquam ex equo Trojano certum est prodiisse.---
Bellarm.,
lib. II de Amissione gratiae, cap. 1.]</small>.</dd>
<dd>3. <em>Peccatum, ejusque consequentias in morte atque
miseria constitutas, non aliud esse quam integrae vitae
beataeque corruptiones, ita ut singula singulis opponantur.
Integritati quidem peccatum, vitae mors,
beatitudini miseria. Illa sunt, haec penitus non sunt.</em></dd>
<dd>4. <em>Omnem perversae voluntatis defectum vel privationem
vel peccatum, finisque ipsius mors miseriaque
suppliciorum aeternorum omnino nihil esse; ac
per hoc nec praesciri, nec praedestinari.</em></dd></dl>
<p>Ecce ad quid perducta est ista diabolica disputatio,
ut homo qui vult videri Christianus, paganis
et diabolicis argumentationibus omnem fidem praescientiae
et praedestinationis divinae, qua impios praescivit
et praedestinavit esse damnandos, quantum in
<nobr><sub></sub></nobr> se est, subvertat et destruat, non solum justum Dei
judicium, et aeternum atque incommutabile ejus consilium
in eorum damnatione evacuans; sed etiam
peccatum, et omnem poenam ac damnationem quae
peccatum consecuta sunt, nihil esse contendens. Ac
per hoc, quia nihil sint, nec praesciri a Deo, nec
praedestinari potuisse. Ita ut ubicunque in Scripturis
sanctis, sive in dogmatibus Patrum talia praescisse
et praedestinasse legitur, a contrario accipi debeat,
id est ut omnino ea nec praescisse nec praedestinasse
intelligatur. Quod quid est aliud dicere, quam aperte
insanire? Quis enim unquam fidelium vel sentire vel
dicere praesumpsit quia quod dixit veritas, non est
veritas; quod docuit fides, falsum est; quod omnes
credunt fideles, nihil est. Certe iste propterea haec,
<nobr><sub></sub></nobr> id est peccatum et omnem poenam, ac miseriam, et
calamitatem, vel temporalem vel aeternam nihil esse
contendit, quia non habent essentiam in semetipsis
existendi vel subsistendi, sicut videmus habere substantiam
<nobr><sub></sub></nobr> existendi vel subsistendi terram, aquas et
ignes, herbas et arbores et quaecunque ejusmodi
sunt, sicut etiam novimus et credimus substantiam
existendi et subsistendi habere animas hominum, et
spiritus angelorum bonorum sive malignorum. Et
propterea affirmat diabolicae praesumptionis audacia,
Deum solas rerum substantias et scire et praescire
et praedestinare potuisse; ea vero quae ipsis substantiis
contraria et poenalia sunt, quia existendi
substantiam non habent, nullatenus a Deo praesciri
vel praedestinari; ac per hoc nec sciri potuisse.</p>
<p>Ergo nec peccatum primi hominis praescivit, quia
peccatum substantiam existendi non habet; nec poenam
peccati praescivit, id est mortem, miseriam, supplicium
sempiternum: quia haec similiter in seipsis
<nobr><sub></sub></nobr> substantialiter non existunt. Et ubi est quod fides
firmissime et immobiliter tenet: Omnipotentem
Deum verissime praescium esse futurorum omnium:
ubi est quod per prophetas suos, in Scripturis sanctis,
tot peccata hominum, tot poenas, et clades et miserias
peccatorum spiritu suo venturas praedicit? Ubi
etiam quod ipse unigenitus Dei Filius, qui est Veritas
aeterna, tot persecutiones Ecclesiae suae, tot bellorum
commotiones, et laborum ac terrorum pressuras,
terraemotus etiam et pestilentias, et fames
utique praesciendo praenuntiat, et ut patientissime
a suis tolerentur monet? cur tam apertum mendacium,
imo tam inauditam et impiam blasphemiam
iste impius proferre ausus est, contra totius sanctae
Ecclesiae fidem, contra Scripturarum coelestium veritatem,
<nobr><sub></sub></nobr> contra omnipotentem Dei majestatem ore
sacrilego et verbis impiis obstrependo? Quid est
autem quod in tantum consilium et deceptionem
diaboli imitari et adjuvare conatur, ut ea quae verissime
et certissime impios passuros Deus praenuntiat
et comminatur, id est aeterna supplicia, iste labiis
iniquis et lingua dolosa velut peccatoribus blandiendo
affirmet nihil esse; sicut serpens in initio, ut
terrorem mortis, quam Deus comminatus fuerat, a
corde hominis excluderet, et ad peccandi delectationem
provocaret: <em>nequaquam,</em> ait, <em>morte moriemini</em>
<strong>(Gen. III, 4)</strong>; ita namque et iste, serpentis imitator,
dicendo quod tormenta aeterna, quae Deus peccatoribus
denuntiat, nihil sunt, quid aliud agit, quam
ut terrorem salubrem a cordibus audientium tollat,
<nobr><sub></sub></nobr> eosque ad peccandum infrenes et praecipites
reddat.</p>
<p>Et ideo constantissima et immobili fide tenendum
omnipotentem Deum omnia futura praescire, id est
bona et mala, nec solum naturas omnium rerum, antequam
eas crearet, praescisse; sed etiam quaecunque
ipsis naturis possunt esse contraria, et poenalia similiter
praescisse. Non quia substantialiter existunt, sed
quia substantiis ab eo conditis poenaliter nocent.
Hanc enim fidem Scriptura confirmat dicens: <em>Deus
aeterne, qui absconditorum es cognitor, qui nosti omnia
antequam fiant</em> <strong>(Dan. XIII, 42)</strong>. Et ipse Dominus
in Evangelio de his fideles suos terret, dicens:
<em>Ostendam vobis quem timeatis: Timete eum qui, postquam
</em><nobr><sub></sub></nobr> <em>occiderit, habet potestatem mittere in gehennam;
ita dico vobis, hunc timete</em> <strong>(Luc. XII, 5)</strong>. Iste autem
e contrario dicit omnes poenas suppliciorum aeternalium,
tam hominum quam angelorum malorum, quae
illis comminata et praeparata sunt, omnino nihil esse.
Si autem poenae aeternae malignorum angelorum et
hominum pessimorum praedestinatae non sunt, quid est
quod ipse justus judex et damnator ipsorum in illo judicio
se dicturum praedixit: <em>Ite, maledicti, in ignem
aeternum, qui paratus est diabolo et angelis ejus?</em> <strong>(Matth.
XXV, 41.)</strong> Si paratus utique, et praedestinatus, an angelis
damnatis et damnandis est praedestinatus; impiis
autem, qui eodem aeterno igni pariter puniendi sunt,
non est paratus nec praedestinatus? Sed praedestinatas
impiis poenas et supplicia sempiterna etiam beatum
<nobr><sub></sub></nobr> Enoch, patriarcham antiquissimum (qui ambulavit
cum Deo, et non comparuit, quia tulit eum
Dominus), ante diluvium prophetasse, beatus Judas
apostolus, loquens de impiissimis haereticis qui ipsis
temporibus apostolorum impugnare coeperunt
Ecclesiam Dei, ita testatur dicens: <em>Prophetavit autem
et de his septimus ad Adam Enoch dicens: Ecce
venit Dominus in sanctis millibus suis facere judicium
contra omnes, et arguere omnes impios de omnibus
operibus impietatis eorum, quibus impie egerunt, et
de omnibus duris, quae locuti sunt contra eum peccatores
impii</em> <strong>(Jud. l4, 15)</strong>. Hoc judicium damnationis
impiorum et iniquorum et blasphemantium hominum
ab initio mundi tam mirabiliter praedictum,
et in finem mundi verissime implendum etiam beatus
<nobr><sub></sub></nobr> Petrus apostolus his verbis denuntiat, dicens:
<em>Fuerunt vero et pseudoprophetae in populo, sicut et
in vobis erunt magistri mendaces, qui introducent
sectas perditionis, et eum qui emit eos Dominum negant,
superducentes sibi celerem perditionem</em> <strong>(II Petr.
II, 1)</strong>. De quibus et paulo post adjungit: <em>Quibus
judicium jam olim non cessat, et perditio eorum non
dormitat</em> <strong>(Ibid., 3)</strong>. Si ergo quaerimus istius judicii
aeternam apud Deum praedestinationem, audiamus
vigilanter quod ait: <em>Quibus jam olim judicium
non cessat,</em> id est, non nunc primum judicantur;
nec tunc primum quando de corpore exient ad supplicium
sempiternum. Sed hoc judicium damnationis
eorum jam olim est decretum, jam olim ex aeternitate
praedestinatum; et jam olim eis praeparari non
<nobr><sub></sub></nobr> cessat. Si autem quaerimus quae poena illis inferatur
tali judicio, <em>et perditio,</em> inquit, <em>eorum non dormitat,</em>
item de eisdem impiis et blasphematoribus idem apostolus
dicit: <em>Hi sunt fontes sine aqua, et nebulae turbinibus
exagitatae, quibus caligo tenebrarum reservatur</em>
<strong>(II Petr. II, 17)</strong>: Quomodo eis reservatur, nisi quia
ipsis ab initio est praeparata, et in fine reddenda?
Quod eisdem pene verbis beatus Judas apostolus attestatur
dicens: <em>Hi sunt nubes sine aqua, quae a ventis
circumferuntur: arbores autumnales, bis mortuae,
eradicatae: fluctus feri maris despumantes suas
confusiones; sidera errantia, quibus procella tenebrarum
in aeternum servata est</em> <strong>(Jud. 12, 13)</strong>.</p>
<p>Contra haec tam horrenda, tam terribilia, quae
<nobr><sub></sub></nobr> omnipotens Deus per prophetas et apostolos suos
impiis et peccatoribus comminatur, dicit iste:
<em>Omne malum, peccatum et ejus poenam non esse.</em> Et
iterum asserit: <em>Naturae integritatem, vitam, beatitudinem
esse.</em> E contrario autem <em>peccatum, mortem, miseriam
penitus non esse.</em> Addidit adhuc: <em>omnem perversae
voluntatis defectam vel privationem, vel peccatum,
finemque ipsius mortem et miseriam suppliciorum
aeternalium omnino nihil esse: ac per hoc nec praesciri
a Deo, nec praedestinari.</em> De quibus omnibus si
aliquid singillatim dicendum est, manifeste novit
fides quia malum quod est contrarium bono, sicut
vitium virtuti, tenebrae luci, infirmitas sanitati, substantialiter
non est. Quia, sicut jam supra dictum
est, substantiam per se existendi et subsistendi non
<nobr><sub></sub></nobr> habet, sicut coelum, terra, aqua, aer, ignis, et reliqua
sive corporea sive spiritalis creatura. Sed desertio
summi boni, cui, ut beata esse possit, inhaerere
debet creatura rationalis angelica vel humana,
hoc nomen accepit ut dicatur malum. Deserendo
ergo rationalis creatura, in angelis sive in hominibus
peccantibus, summum bonum, defecit ab ipso
bono, et privata est bono, et hoc ei est summum
malum. Sive ergo dicamus malum esse desertionem
boni, vel defectum a bono, vel privationem boni,
rectissime dicimus, sicut et vitium desertio virtutis,
et tenebrae privatio lucis, et infirmitas nihil aliud,
quam defectus est sanitatis; similiter et peccatum
manifeste nullam habet substantiam in se existendi
et subsistendi. Sed desertio justitiae et defectus a
<nobr><sub></sub></nobr> justitia tale nomen accepit. Ita etiam mors substantiam
in se existendi et subsistendi non habet, sed
vitae amissio tale nomen accepit. Item quod dicitur
poena nullam in se existendi substantiam habet, sed
dolor et ex dolore cruciatus tale nomen accepit:
quod nihil est aliud quam tranquillitatis et quietis
naturalis perturbatio, vel amissio, hoc namque agit
poena, ut tranquillitas et quies naturae ipso dolore
et cruciatu turbetur vel amittatur.</p>
<p>Sed haec omnia, id est malum, peccatum, poena,
mors, miseria, quae et ipsa nihil est aliud quam
amissio felicitatis, licet per se et in se existendi vel
subsistendi nullam habeant substantiam, tamen omnino
necesse est ut in aliqua vel ex aliqua substantia
fiant. Nam et desertio boni, quod dicitur malum,
<nobr><sub></sub></nobr> et desertio justitiae, quod appellatur peccatum, manifeste
in animo fiunt vel angelico vel humano. Sic
amissio vitae, quae appellatur mors, et amissio tranquillitatis
vel quietis naturalis, quae appellatur poena;
et amissio felicitatis, quae vocatur miseria, in
utroque fieri inveniuntur, id est et in anima, et in
corpore. Nam et anima moritur desertione vitae suae,
quod Deus illi est: et corpus moritur amissione vitae
suae, quod anima illi est: et haec duo, id est
mors animae et mors corporis, quid aliud in utroque
nisi vel felicitatis vel tranquillitatis amissio est?
Poena autem quae in cruciatu et dolore sentitur, manifeste
vel in anima agitur vel in corpore; et cum
in corpore agitur maxime ex alio corpore irrogatur:
<nobr><sub></sub></nobr> ut cum flagellis caeditur, gladiis vulneratur, vel quibuscunque
tormentis vexatur: quod etiam in suppliciis
aeternis futurum est, ubi damnatorum corpora
igni et sulphure torquebuntur. Qui tamen omnes
dolores et cruciatus, corporibus de corporibus illati,
sic fiunt in corpore, ut per corpus etiam animae
sint. Anima namque sine corpore et dolere et cruciari
potest; sicut illa damnati divitis in inferno,
anima cruciabatur qui ait, <em>quia crucior in hac flamma</em>
<strong>(Luc. XVI, 24)</strong>; corpus vero sine anima dolere
non potest.</p>
<p>Omnipotenti itaque Deo de quo scriptum est: <em>Domino
enim Deo, antequam crearentur, omnia fuerunt
agnita: sic et post perfectum respicit omnia</em> <strong>(Eccli.
XXIII, 29)</strong>. Et iterum: <em>A saeculo et usque in saeculum
</em><nobr><sub></sub></nobr> <em>respicit, et nihil est novum in conspectu ejus</em> <strong>(Ibid.,
XXXIX, 21)</strong>. Et iterum cum de hominibus Scriptura
loqueretur ait: <em>Et omnia opera eorum quasi sol in
conspectu Dei: non praeterit illum omnis cogitatus, et
non absconditur ab eo ullus sermo</em> <strong>(Eccli. XVII, 26)</strong>:
Isti, inquam, omnipotentissimo et ineffabili Creatori,
cui, antequam crearentur, in aeterna scientia sua
omnia fuerunt agnita, qui, etiam postquam omnia
perfecit, non aliter, sed sic respicit facta, sicut vidit
facienda, nihil videlicet extra se, sed in se omnia
cernendo. Et ideo in conspectu ejus nihil est novum,
nec quando primum est creatum, quia semper fuit
in ejus scientia aeternum: quem omnia opera hominum,
sicut in clarissimo sole non latent; quem nullus
hominum praeterit cogitatus, a quo nullus eorum
<nobr><sub></sub></nobr> sermo absconditur; iste tam mirabilis Creator et
gubernator, sicut omnium rerum quae futurae erant,
naturam et speciem et ordinem in sua aeterna praescientia
semper novit, ita etiam ipsarum rerum statum,
et sive ad meliora profectum, sive ad deteriora
defectum aeternaliter praevidit; et quae ad se proficientibus
praemia, quae autem a se deficientibus supplicia
deberentur, justissimus operis sui ordinator,
et praescivit et praedestinavit, et se impleturum praedixit.
Et ideo sive malum et peccatum, in quibus
est defectus a bono; sive mors et poena, quae illi defectui
juste debetur, semper fuit in praescientia Conditoris;
qui mensuram proficiendi et deficiendi in
creaturis suis solus veraciter agnoscit, et ipsorum
profectuum atque defectuum solus judex justus existit.
<nobr><sub></sub></nobr> Ita et mors et peccatum et omnis poena ac miseria
quae peccatum consequentur, quia substantiam
nullam habent in se existendi, nihil sunt. Et quia
creaturae rationali, cujus defectus et corruptio his
nominibus significantur, nimis nocent, in ejus substantia
vel corporali, vel spiritali, veraciter sentiuntur.
Et quae non sunt substantia existendo, sunt omnimodis
perniciosa nocendo. Desinat ergo hujusmodi
blasphemia, et omnipotens Deus sicut omnium
naturarum conditor, et status earum verissimus
agnoscatur cognitor, et justissimus ordinator.</p>
<br><h4><center>CAPUT XI. </center></h4>
<p>Undecimo capitulo sequitur iste, et dicit.</p>
<p><nobr><sub></sub></nobr> 1. <em>Non esse Dei praedestinationem, nisi de his qui
praeparati sunt ad aeternam felicitatem.</em></p>
<p>2. <em>Abusive translateque dici praescire Deum et praedestinare:
a simili praescivit quae facturus esset; a
contrario praescivit, quae facturus non esset, pro nescivit.
Similiter a simili praedestinavit quos praeparavit
ad gratiam. A contrario praedestinavit impios ad
interitum vel supplicium aeternum: si enim praedestinati
sunt, necessario peribunt, poenasque patientur
inevitabiles. Quod si ita est, quomodo juste judicabitur
mundus, quem necessitas praedestinationis cogit
perire.</em></p>
<p>3. <em>Sanctas Scripturas praescientiam simul et praedestinationem,
aut solam absolutam praedestinationem,
non nisi in iis quos Deus elegit ad aeternam beatitudinem
</em><nobr><sub></sub></nobr> <em>possidendam, inveniantur posuisse.</em></p>
<p>4. <em>Apostolum praescientiam et praedestinationem in
solis sanctis, Augustinum aliquoties in reprobis a contrario
posuisse.</em></p>
<p>Imprimis quod dicit, <em>non esse Dei praedestinationem
nisi de his qui praeparati sunt ad aeternam felicitatem.</em>
Sive ex suo sensu hoc dixerit, sive ab aliis
audierit, nos tamen veraciter scimus quia iste est
error moderni temporis apud plurimos, dum non
putant praedestinationem Dei, nisi in parte electorum,
in Scripturis inveniri: nec ipsum beatum Paulum
apostolum in Epistolis suis, nisi de solis similiter
electis praedestinationem posuisse, sicut et in sequentibus
dicit. Sed acquiescendum et obediendum
est humiliter veritati; et non quod semel nobis persuasum
<nobr><sub></sub></nobr> est, contentiose defendendum, sed potius
Scriptura sancta diligentius perscrutanda, non solum
apostolica, sed etiam prophetica, ex qua omnis apostolica
auctoritas descendit. Sicut ipse beatus Paulus
statim in principio Epistolae ad Romanos evidenter
declarat, <em>segregatum</em> se esse dicens <em>in Evangelium
Dei, quod ante promiserat per prophetas suos in Scripturis
sanctis</em> <strong>(Rom. I, 1)</strong>. Et in fine ejusdem Epistolae
omne mysterium evangelicae praedicationis, in
qua est etiam profundissimum mysterium praescientiae
et praedestinationis Dei, per Scripturas propheticas
confirmat esse revelatum, ita dicens: <em>Ei autem
qui potens est vos confirmare, secundum Evangelium
meum, et praedicationem Jesu Christi, secundum revelationem
mysterii aeternis temporibus taciti, quod nunc
</em><nobr><sub></sub></nobr> <em>patefactum est per Scripturas Prophetarum,</em> etc.
<strong>(Rom. XVI, 25, 26)</strong>. Itemque in Actibus apostolorum de
seipso loquitur dicens: <em>Usque in hodiernum diem
sto testificans minori, atque majori, nihil extra dicens,
quam ea quae Prophetae sunt locuti futura esse, et
Moyses</em> <strong>(Act. XXVI, 22)</strong>. Cum ergo ipse Apostolus
ostendat atque confirmet in illud Evangelium Dei,
quod ante promisit per prophetas suos in Scripturis
sanctis se segregatum, et omne illud mysterium
quod evangelizat per Scripturas prophetarum testetur
patefactum, nihilque se extra dicere, quam quae
scripta sunt in lege et prophetis, manifestum est
hujus rei, id est divinae praescientiae et praedestinationis,
altitudinem non solum in Apostolo, qui ex
<nobr><sub></sub></nobr> Scripturis propheticis omnem suam praedicationem
confirmat; sed etiam in ipsorum prophetarum Scripturis
diligentius investigandam, et quod in utrisque
festa veritatis declaratione fuerit inventum, fideliter
nobis, et sine ulla controversiarum disceptatione
omnimodis sequendum.</p>
<p>Primo itaque quid ipse Apostolus, qui se nihil
extra dicere nisi quae scripta sunt in lege et prophetis
testatur, de hac re dicat audiamus, nec tam absurdi,
nec contentiosi simus ut, ubi ipsa res, id est
praedestinationis veritas apparet, ideo negemus pro
praedestinatione dictum, quia nequaquam ibi praedestinationis
nomen positum inveniatur: sed, sive
sonet ibi expresse praedestinatio, sive ipsius praedestinationis
veritas certissime clarescat, una et pari
<nobr><sub></sub></nobr> fide suscipiatur. Dicit itaque ipse primum de sola
praedestinatione electorum ita: <em>Nam quos praescivit
et praedestinavit conformes fieri imaginis Filii sui,
ut sit ipse primogenitus in multis fratribus: Quos
autem praedestinavit, hos et vocavit; et quos vocavit,
hos et justificavit; quos autem justificavit, illos et
magnificavit</em> <strong>(Rom. VIII, 29, 30)</strong>. Post quae verba si
nihil omnino dixisset de parte reproborum, etiam
utique e contrario intelligere debueramus quid de
eis esset sentiendum, videlicet, ut ex praedestinatione
electorum ad gloriam agnosceremus etiam
praedestinationem esse reproborum ad poenam. Sicut
et in symbolo tantummodo vitam aeternam, quod
est praemium sanctorum videmur confiteri; et tamen
e contrario similiter indubitanter credere et
<nobr><sub></sub></nobr> intelligere debemus mortem aeternam, quod est damnatio
iniquorum. Hanc enim regulam intelligendi in
Scripturis ipse nos Apostolus docet, qui cum dixisset,
de resurrectione disputans: <em>Seminatur corpus
animale, surget corpus spirituale</em> <strong>(I Cor. XV, 44)</strong>, ne
sine auctoritate Scripturae spirituale corpus dixisse
videretur, statim quod e contrario veraciter intelligendum
esset adjunxit, dicens: <em>Si est corpus animale
et spirituale</em> <strong>(Ibid.)</strong>. Et continuo utrumque
confirmans ponit testimonium Scripturae, et dicit:
<em>Sicut scriptum est, factus est primus homo Adam
in animam viventem: novissimus Adam in spiritum vivificantem</em>
<strong>(ibid., 45)</strong>. Similiter et illud utique intelligitur
quod, cum Deus primo homini dixisset: <em>De ligno
scientiae boni et mali ne comedas; quocunque
</em><nobr><sub></sub></nobr> <em>die comederis ex eo, morte morieris</em> <strong>(Gen. II, 17)</strong>.
Utique inobedienti comminatus est mortem; sed
nunquid non agnoscit fides quid e contrario sentiendum
sit; id est quod obedienti praeparaverit vitam?
Item cum loquitur Deus ad Abraham: <em>Masculus cujus
praeputii caro non fuerit circumcisa octava die, peribit
anima illa de populis suis: quia pactum meum irritum
fecit</em> <strong>(Gen. XVII, 14)</strong>. Manifestum est masculum istum,
qui non est octava die circumcisus, periturum de
populis suis, quia pactum Dei irritum fecit: Non
utique in utero materno, nec in illa tam recenti infantia,
quando aliquid bonum aut malum nullatenus
agere potuit, sed utique in paradiso, <em>in praevaricatione
Adae, in quo omnes,</em> sicut Apostolus dicit, <em>peccaverunt</em>
<nobr><sub></sub></nobr> <strong>(Rom. V, 12)</strong>; qui ex illa damnata origine
descendunt. Sicut ergo iste octava die minime circumcisus,
manifeste periturus denuntiatur ob reatum
primae praevaricationis, ita e contrario fideliter
intelligendum est eum qui rite et legitime esset circumcisus,
ab illo reatu absolvendum.</p>
<p>Haec diximus ut manifeste intelligamus quod,
etiamsi Apostolus in illa praedestinationis disputatione
de reproborum parte tacuisset, debuisset tamen
fides nostra, quid de eis sentiendum esset, e
contrario advertere et intelligere; sed non tacet,
cum statim post aliquam et electorum, et reproborum
similitudinem, simul ponens in duobus geminis Isaac
et Rebeccae ita adjungat: <em>Cum enim necdum nati
essent, aut aliquid egissent bonum aut malum (ut secundum
</em><nobr><sub></sub></nobr> <em>electionem propositum Dei maneret), non ex
operibus, sed ex vocante dictum est: Quia major serviet
minori, sicut scriptum est: Jacob dilexi, Esau
autem odio habui</em> <strong>(Rom. IX, 11, 12, 13; Mal. I, 1, 2)</strong>.
Manifeste igitur in hoc exemplo, et in Jacob, absque
ullis meritis dilecto et electo, qui similiter tenebatur
originalis peccati obnoxius, ut frater et ex eadem
veniebat massa in Adam damnata, declarata est
praedestinatio electorum ad vitam. In Esau autem
solo originalis peccati reatu odio habito, praedestinatio
reproborum ad interitum. Tale est, et quod
post paululum de utraque parte subjungitur: <em>Ergo
cujus vult miseretur, et quem vult indurat</em> <strong>(Rom. IX,
18)</strong>. Et quod deinde addit: <em>Annon habet potestatem
figulus luti ex eadem massa facere aliud quidem vas
</em><nobr><sub></sub></nobr> <em>in honorem, aliud vero in contumeliam</em> <strong>(Ibid., 21)</strong>;
de quibus vasis honoris et contumeliae statim subjungit:
<em>Quod si volens Deus ostendere iram, et notam
facere potentiam suam sustinuit in multa patientia
vasa irae aptata in interitum: ut ostenderet divitias
gloriae suae in vasa misericordiae, quae praeparavit in
gloriam?</em> etc. <strong>(Ibid., 22, 23.)</strong> In quibus omnibus
evidentissime agnoscitur Apostolum non de sola
electorum, quam primo loco posuit, sed in toto isto
disputationis suae contextu, de utriusque partis praedestinatione,
sive in vitam, sive in mortem; et
exemplis, et testimoniis tractasse propheticis, dum
in Jacob proponit formam electorum, in Esau vero
formam reproborum. In quibus utique duabus partibus,
<em>cujus vult Deus miseretur, et quem vult indurat:</em>
<nobr><sub></sub></nobr> sed <em>miseretur</em> misericorditer adjuvando, <em>indurat</em> juste
deserendo; et tanquam <em>figulus luti ex eadem massa</em>
simul tota damnata, facit <em>aliud vas in honorem</em> misericorditer
liberando, <em>aliud vero in contumeliam</em> juste
damnando: ut duo ex his ordines existant, quorum
alii sint vas irae, et alii vas misericordiae; illa <em>aptata
in interitum,</em> ista <em>in gloriam praeparata.</em> Sed <em>aptata in
interitum</em> et suo merito, et Dei justo judicio; <em>praeparata</em>
autem <em>in gloriam</em> nullo suo merito, sed solo
divinae gratiae beneficio. Cum ergo tam aperte dicat
Apostolus: <em>Et vasa irae aptata in interitum, et vasa
misericordiae praeparata in gloriam, et ex eadem massa
aliud vas fieri in honorem, aliud vero in contumeliam:</em>
quis non intelligat in his verbis utriusque partis
<nobr><sub></sub></nobr> divinam praedestinationem manifestissime ostensam:
dum et electi nullo suo merito, sed sola Dei bonitate
praedestinantur ad vitam; et reprobi nullo Dei praejudicio,
sed solo suo vel originali vel actuali merito
praedestinantur ad interitum, nec eis divina praedestinatio
necessitatem pereundi imponit, sicut nec
necessitatem peccandi, sed necessitatem tantummodo
justa supplicia patiendi: ut qui voluntate permanent
in peccatis, necessitate crucientur in poenis.</p>
<p>Ita etiamsi tanta illa Apostoli de hac re disputatio
ex hoc loco usque ad finem, ubi ait: <em>Conclusit
enim Deus omnia in incredulitate, ut omnium misereatur</em>
<strong>(Rom. XI, 32)</strong>: diligenter, et fideliter consideretur,
de utriusque partis praedestinatione, sive in
uno populo Judaeorum in his, qui excaecati, et in
<nobr><sub></sub></nobr> his qui secundum electionem gratiae salvari meruerunt;
sive in utroque, id est Judaeorum et Gentium,
dum illi tanquam naturales rami fracti sunt: et isti
tanquam <em>oleaster in bonam olivam inserti</em> <strong>(Ibid.,
17)</strong>, indubitanter eum inveniet et suis verbis, et
maxime testimoniis propheticis disputantem. In quibus
tamen propheticis testimoniis, quae nobis beatus
Apostolus tanta auctoritate proposuit, ut nihil omnino
de hujus rei, id est, divinae in utramque partem
praedestinationis profunditate, et obscuritate
nisi ex eorum firmitate, et evidenti attestatione
docere voluerit. Illud praecipue omni pietatis consideratione
attendendum est quod cum nusquam in
eis expresse et proprie verbum praedestinationis sonet;
tamen quia ipsae res ad utramque praedestinationem
<nobr><sub></sub></nobr> pertinentes manifestissimae apparent, et evidentissimae
declarantur, confidentissime Apostolus
ad tantae rei confirmationem, atque doctrinam ea
assumpsit, et ita tenenda atque intelligenda Ecclesiae
tradidit: sua scilicet auctoritate, et exemplo nos informans
et instruens, ut non contentiose et supervacue
de ipso verbo praedestinationis in sanctorum
prophetarum eloquiis inter nos disceptemus, vel
(quod absit) etiam rixemur; sed pacifica et pia intelligentia,
ubicunque res ipsa manifestissime declaratur,
indubitanter omnino divinam praedestinationem
et agnoscere, et asserere debeamus.</p>
<p>Primum namque testimonium propheticum, quod
de hac reposuit, illud ex Genesi est de quo ita ait:
<em>Promissionis enim verbum hoc est: Secundum hoc
</em><nobr><sub></sub></nobr> <em>tempus veniam, et erit Sarae filius</em> <strong>(Rom. IX, 9)</strong>:
ubi licet non videatur sonare praedestinatio, sonat
tamen aperte promissio, quae non aliter recte intelligitur,
nisi ipsa promissio fideliter praedestinatio
accipiatur electi seminis Abrahae, id est eorum qui
filii Dei deputantur, et a filiis carnis divina gratia
discreti sunt. Sicut ipse Apostolus in eodem loco
exponit dicens: <em>Non qui filii carnis, hi filii sunt
Dei; sed qui filii sunt promissionis aestimantur in semine</em>
<strong>(Ibid., 8)</strong>. Secundo loco illud iterum ex Genesi
testimonium posuit: <em>De duobus geminis Isaac
et Rebeccae,</em> quo <em>dictum fuerat: Quia major serviet
minori</em> <strong>(Gen. XXV, 23)</strong>: ubi licet praedestinatio minime
sonare videatur, tamen res ipsius praedestinationis
<nobr><sub></sub></nobr> tam profunde et granditer ibi demonstrata
est, ut moneat nos, et solerter excitet Apostolus in
toto illo oraculo, quod tunc Rebeccae de eisdem geminis
divinitus, responsum est, hoc vigilanter et
fideliter intendere, et considerare debere, quod nec
damnati erant ex utero materno, <em>necdum aliquid
egerant bonum aut malum</em> in vita propria, et utique
ex uno erant concubitu procreati; et tamen tanta
distantia omnipotens Deus inter utrumque discrevit,
ut nullis eorum praecedentibus vel bonis, vel malis
meritis, sola bonitate, et judicio suo unum ex eis
praeferret, et alterum servituti subjugaret.</p>
<p>Et ne hoc parum esse existimaremus, quod quasi
de humanis et inhumanis rebus dictum esse videbatur,
<em>quia major serviet minori;</em> videlicet quasi hoc
<nobr><sub></sub></nobr> tantummodo in rerum temporalium statu in eis esset
implendum, dum in eorum posteris unus regno sublimatus,
alteri sibi subdito, et servienti dominatur:
erigit adhuc Apostolus intelligentiam nostram ad
majoris rei considerationem adjuncto testimonio ex
Malachia propheta, in quo de eisdem geminis non
temporaliter, sed aeternaliter discretis, neque in rebus
tantum temporalibus sed etiam aeternalibus
magna distantia separatis, ipse Deus loquitur dicens:
<em>Jacob dilexi, Esau autem odio habui</em> <strong>(Mal. I, 2)</strong>. Unde
non aliter recte intelligitur hoc testimonium propheticum,
nisi fideliter illi quod ex Genesi sumptum est
testimonio conjungatur, ut scilicet, sicut illud quod
ibi dictum est, <em>Quia major serviet minori,</em> ita etiam
istud quod in propheta Deus loquitur: <em>Jacob dilexi,
</em><nobr><sub></sub></nobr> <em>Esau autem odio habui,</em> antequam nati essent, et antequam
aliquid egissent bonum aut malum. In divino
utique justo judicio utrumque praecessisse accipiatur,
id est et dilectio Dei in Jacob, et odium Dei in
Esau. Et cum haec duo, id est in alterum dilectio,
et in alterum odium Dei, et nativitatem eorum, et
omne meritum vitae eorum juxta verum et apostolicum
sensum praecesserint, cum nec isti possent imputari
mala aliqua quae necdum fecerat, nec illi bona
aliqua, quae nulla perpetraverat, ita solummodo
juste facta intelliguntur, ut omnipotens Deus, qui
aeternaliter ista in suo judicio, et de unius electione,
et de alterius reprobatione statuerat, ac praedefinierat,
originalem in eis reatum ex praevaricatione Adae
venientem, cui utique ambo aequaliter tenebantur
<nobr><sub></sub></nobr> obnoxii, futurum praeviderit, unum misericorditer
diligendo liberaret, alterum juste odiendo reprobaret
atque damnaret. Quatenus ex hoc fideliter intelligamus
profundiorem et occultiorem divini judicii dispositionem,
et illam generalem in Adam totius humani
generis damnationem illuminante nos sensu
apostolico altius perspiciamus: ex qua omnipotens
Deus, et quos voluerit sola sua gratia liberat, et
quos noluerit aeterna sua aequitate condemnat. Et
licet in hoc prophetico testimonio, quod Deus dicit:
<em>Jacob dilexi, Esau autem odio habui,</em> non sonet verbum
praedestinationis; ipsa tamen rei veritas ita
evidenter apparet, in utriusque partis electionem,
vel reprobationem, ut nihil fortius et expressius dici
<nobr><sub></sub></nobr> potuerit, quam ut ex forma istorum geminorum alios
omnipotens Deus aeterna misericordia sua dilexisse,
alios aeterno suo judicio odisse, sua attestatione manifestetur.</p>
<p>Huic testimonio prophetico et sensui apostolico,
videlicet quo et dilectio et odium Dei in duobus geminis
adhuc in utero materno positis ex misericordia
et judicio Dei intelligitur, etiam illud de Isaia
propheta mirabiliter consonat et concordat, ubi
omnipotens Deus, electi populi ab utero auxiliator,
et e contrario reprobi populi similiter tanquam ex
utero transgressoris condemnator ostenditur, dicente
eodem propheta in primis ad populum electum: <em>Haec
dicit Dominus faciens et formans te, ab utero auxiliator
tuus</em> <strong>(Isa. XLIV, 2)</strong>. Deinde post aliqua ad populum
<nobr><sub></sub></nobr> reprobum ex persona Dei subjungens: <em>Et
transgressorem ex ventre vocavi te</em> <strong>(Isa. LXVIII, 8)</strong>:
ut certissime quod in illorum geminorum forma demonstratum
declarat Apostolus, hoc in duplici genere
hominum, electorum scilicet et reproborum, lucidissime
tenendum appareat. Dum et isti divino judicio
ex ventre transgressores arguuntur: et illis
similiter Deus ex utero auxiliator ostenditur, quatenus
<em>ex eadem massa</em> originaliter tota <em>damnata in
utero materno fiant alia vasa in honorem, et alia in
contumeliam</em> <strong>(Rom. IX, 21, 15)</strong>. Similiter in tertio
testimonio prophetico, quod ita posuit: <em>Moysi enim
dicit: Miserebor cui miserebor, et misericordiam
praestabo cujus miserebor</em> <strong>(Exod. XXXIII, 19)</strong>: manifeste
verbum praedestinationis non sonat. Res tamen
<nobr><sub></sub></nobr> ita manifesta est, ut de ea nullatenus dubitari possit.
Cum omnipotens Deus omnibus aequaliter ex
prima illa transgressione damnatis, non utique ullis
praecedentibus bonis meritis, sed sola gratia sua
misereatur cui miseretur, et misericors fiat, cui
misericordiam praestiterit; manifeste caeteris, quibus
hanc gratiam conferre noluerit, justo et aeterno
suo judicio odio habitis atque damnatis.</p>
<p>Posthaec quartum testimonium propheticum sicut
et tertium de Exodo posuit, ita subjungens: <em>Dicit
enim Scriptura Pharaoni: Quia in hoc ipsum excitavi
te, ut ostendam in te virtutem meam, et annuntietur
nomen meum in universa terra</em> <strong>(Rom. IX, 17)</strong>. Ubi,
licet nomen praedestinationis expresse non sonet,
tamen ipsa praedestinatio malorum merito iniquitatis
<nobr><sub></sub></nobr> suae ad interitum sempiternum, tam aperte ostenditur,
ut qui haec fideliter audit, et intelligit, de ea
dubitare non possit: dum ille impius, et durus, et
indomabilis rex Aegyptiorum, divino judicio, sive ex
massa damnatae originis, sive ad potestatem regii
honoris, in hoc tantummodo excitatus est, ut qui ex
semetipso, et in semetipso dignus erat interitu
aeterno, apponente Deo [<em>al.</em> eo] iniquitatem super
iniquitatem ejus, augeret contemptum in Dominum,
quo tantis ac talibus plagis admirabili potentia Dei
mereretur flagellari, et ad ultimum cum omni similiter
impio populo suo aeterna submersione, et perditione
deleri; ut et illi justissime reciperent quod
merebantur; et omnipotens Dei virtus, sive in flagello,
<nobr><sub></sub></nobr> sive in perditione eorum magnificentius omnibus
innotesceret, et ex unius poena plures ad cognitionem
Dei et salutem suam proficerent.</p>
<p>Sicut de hac re beatus Ambrosius evidentissime
tractans, ita dicit: [Justus Dominus in periculis,
justus in damnis, justus in ultionibus est, non solum
quia unusquisque juste culpae suae pretium luit: verum
etiam, quia, dum unus punitur, plurimi corriguntur.
Ananias in Actibus apostolorum fraudati
pretii, quod de agri venditione perceperat, crimen
admisit, qui potuerat nihil offerre, et crimen evadere.
Verum ne quis impune circumscribendos apostolos
arbitraretur, aut misericordiae suae munus
fraude contaminare perfidiae, morti addictus aeternae,
universos ad fidei studium justo terrore composuit.
<nobr><sub></sub></nobr> Pharao cum populo suo fluctibus mersus mundanae
conversationis exemplum est, ne quis Dei populum
persequatur. Denique potuit Deus eum voluntati suae
facere obedientem, sed ejus poena omnes voluit emendari.
Ideoque dicit ad eum Dominus: <em>Quia ad hoc
ipsum te suscitavi, ut ostendam in te virtutem meam, et
annuntietur nomen meum in universa terra</em> <strong>(Rom. IX,
17)</strong>. Non utique Dominus suae laudis, sed nostrae correctionis
incrementa quaerebat.] Haec beatus Ambrosius.</p>
<p>Apostolus vero praemissis duobus testimoniis, quorum
unum ad misericordiam, quae electis confertur:
alterum ad judicium, quod reprobis irrogatur, pertinet;
et velut utrumque concludens, et utrumque clementi
et justa voluntate Dei fieri docens, subjungit:
<em>Ergo cujus vult miseretur, et quem vult indurat</em> <strong>(Ibid.,
<nobr><sub></sub></nobr> 18)</strong>. Deinde adversus audaciam et praesumptionem
hominum, qui non recognoscentes fragilitatem suam,
nec propria merita attendentes, divina potius judicia,
quae non intelligunt, reprehendere non pertimescunt,
proponit quintum testimonium ex Isaia propheta ita
dicens: <em>O homo, tu qui es, qui respondeas Deo? nunquid
dicit figmentum ei qui se finxit: Quid me fecisti
sic?</em> <strong>(Isa. XLV; Rom. IX.)</strong> Ubi et verbum praedestinationis
minime sonat: et tamen ipsa in utramque partem
praedestinationis justitia tam clare et perfecte
defenditur, ut omnino compellat fideliter audientem
verissime cognoscere, quia ille omnipotens Creator
verus est figulus, et omnes homines de limo terrae ab
eo conditi, ejus figmentum: et ideo justissima ratione
non posse judicare figmentum de figulo suo, sed potius
<nobr><sub></sub></nobr> figulum de figmento suo, qui solus novit aeterno
consilio suo unumquodque vas tam magni figmenti
sui benigne formare, et ad quos usus ei placuerit
utique justos et debitos ordinare atque disponere.</p>
<p>Quod ut adhuc apertius insinuet, adjungit sextum
testimonium ex Jeremia propheta, et dicit: <em>Annon
habet potestatem figulus luti ex eadem massa facere
aliud quidem vas in honorem, aliud vero in contumeliam?</em>
<strong>(Rom. IX, 21.)</strong> Ibi namque, id est in Jeremia
propheta legimus dixisse Dominum ad eum, <em>Surge,
descende in domum figuli, et ibi audies verba mea</em>
<nobr><sub></sub></nobr> <strong>(Jer. XVIII, 2 seq.)</strong>. Cumque ingressus fuisset propheta,
ecce figulus faciebat opus e luto manibus
suis, et subito dissipatum est opus quod faciebat,
statimque conversus fecit illud vas alterum, sicut
placuerat in oculis ejus. Tunc propheta jussus est
ire et clamare ad populum ex persona Dei: <em>Nunquid
sicut figulus iste non potero facere vobis, domus Israel?
Ait Dominus: Ecce sicut lutum in manu figuli, sic vos
in manu mea,</em> etc. <strong>(Ibid., 7)</strong>. Qua lectione prophetica
manifeste Deus ostendit et se esse figulum, et
omne humanum genus in manu ipsius quasi lutum in
manu figuli, ut ex eo faciat vasa diversa, sicut placuerit
in oculis ejus: ex una videlicet massa, et tota
in Adam aequaliter damnata, efficiens vasa suo judicio
distincta atque diversa, dum aliud ex eis fit in
<nobr><sub></sub></nobr> honorem, aliud vero in contumeliam: et illud etiam
vas quod suo merito, et divino judicio fingitur in interitum,
si subito per poenitentiam figuli inter manus
dissipetur, ut jam non sit aptatum in interitum,
continuo per sapientiam et bonitatem figuli formatur
et efficitur vas alterum, ut sit in honorem, ut placeat
oculis conditoris: tumque in omnibus his verbis non
inveniatur proprie expressa praedestinatio, ipsa tamen
praedestinationis virtus et veritas in utramque
partem, et electorum videlicet et reproborum, et
vasorum in honorem, et vasorum in contumeliam,
tanta luce manifestatur, tanta discretione distinguitur,
ut nihil certius, vel manifestius inveniri possit.
Quae omnia idcirco tam sollicita, et diligenti consideratione
legentibus proponenda existimavimus, ut
<nobr><sub></sub></nobr> juxta hanc formam sensus apostolici in omnibus
Scripturis propheticis non multum laboremus de
verbo praedestinationis, cum omnino ipsa veritas
rerum ad divinam praedestinationem pertinentium
tam clare, et multipliciter ibi proponatur, ut vix
ea omnia invenire vel capere sufficiat humana fragilitas.
De quibus hic aliqua, exempli gratia, subjungere,
maxime, quae planiora et evidentiora sunt necessario
studuimus, ut ex his et pacifice, ac fideliter
audientes, facilius informentur, et contentiosi, si veritatem
suscipere non renuerint, citius corrigantur.</p>
<p>Nec de illa nunc electorum praedestinatione aliquid
dicimus, cum ad eam intelligendam, ac fideliter
credendam et plenissime omnino sufficiant prophetica
testimonia, ab Apostolo, sicut ostendimus, lucidissime
<nobr><sub></sub></nobr> prolata. Nec de ea, Domino largiente, aliquis
nostrum dubitet; sed tantum de illa justi judicii praedestinatione
qua impios ad interitum praeordinavit ac
praedestinavit; de qua inter multos multa haesitatio est,
pauca ex multis, et manifesta testimonia replicamus.
Legimus itaque in libro Genesis, quod omnipotens
Deus totius humani generis interitum (praeter eos
qui misericordia ipsius in arca erant salvandi), propter
nimias iniquitates et impietates ipsorum, ut
generaliter et in praesenti perirent, poena diluvii
deleti, et in futuro <small>[Note: <nobr><sub></sub></nobr> Gravis est quaestio, a paucis exagitata et a paucioribus
soluta. Negantem partem suadet locus
<nobr><sub></sub></nobr> I Petri III: <em>Christus semel pro peccatis nostris mortuus
est, justus pro injustis, ut nos offerret Deo, mortificatus
</em><nobr><sub></sub></nobr> <em>quidem carne, vivificatus autem spiritu. In
quo his qui in carcere erant spiritibus veniens
praedicavit, qui increduli fuerant aliquando, quando
exspectabant Dei patientiam in diebus Noe.</em> Cui
alius subjungitur cap. IV: Ideo et mortuis praedicatum
est Evangelium, <em>ut judicentur quidem secundum
</em><nobr><sub></sub></nobr> <em>hominem in carne, vivant autem secundum
Deum in spiritu.</em> Ex quibus colligitur non omnes
qui in diluvio perierunt esse in aeternum damnatos.
Accedit quod saltem infantes quibus per
remedium legis naturae peccatum originale remissum
fuit, in aeternum minime perierint. Affirmantem
tamen hoc loco tuetur Ecclesia Lugdunensis,
forte quia cum omnis caro viam suam corrupisset, ut
habetur Genesis IX, et monitionibus Noe aurem praebere
nollet, quinimo videbatur ei quasi ludens
loqui: repente super eos venit diluvium, cum ad
poenitentiam eos centum et viginti annis Deus exspectasset.
Rem totam optime meo judicio explicat
Bellarm. lib. IV de Christo, cap. 13: Dico, inquit,
Christum praedicasse in inferno omnibus bonis spiritibus,
sed nominatim fuisse expressos illos qui
fuerant in diebus Noe increduli, quia de illis majus
erat dubium an essent salvi necne, cum puniti fuerunt
a Deo, et submersi aquis diluvii. Indicat ergo
<nobr><sub></sub></nobr> hic Petrus etiam ex illis incredulis fuisse aliquos qui
etiam in fine vitae poenitentiam egerunt: et licet
quantum ad corpus perierint, tamen quantum ad
animam salvi fuerunt. Quod etiam Hieronymus docet
Quaestionibus Hebraicis in Genesim, tractans
illud cap. VI: <em>Non permanebit Spiritus meus in homine,</em>
<nobr><sub></sub></nobr> ubi dicit Deum multos eorum temporaliter
aquis diluvii punivisse, nec debere eos in gehenna
in aeternum punire. Et hunc etiam sensum videntur
facere illa verba cap. IV: Ideo mortuis praedicatum
est Evangelium, <em>ut judicentur quidem secundum homines
in carne, vivant autem secundum Deum in
spiritu;</em> id est ut secundum homines exterius judicentur
et existimentur damnati, quia corpora eorum
necata sunt; vivant tamen spiritu secundum Deum.
id est, eorum animae salvae sint. Hactenus Bellarminus.
Ex quibus sequitur male Ecclesiam Lugdunensem
omnes illos ita submersos aeternaliter damnare,
nisi velimus pro majori tantum parte omnium
denominationem fecisse, vel saltem conclusionem
illam non esse de fide. Unde Augustinus epistola 99,
ad Evodium, maluit aliter locum D. Petri exponere,
quam ipsorum hominum conversionem et Christi in
inferis praedicationem admittere. Lege Bellarmin.
loc. cit.]</small> aeterna damnatione puniti longe
<nobr><sub></sub></nobr> ante praedixerit, ad sanctum patriarcham Noe ita loquens:
<em>Finis universae carnis venit coram me. Repleta
est terra iniquitate a facie eorum, et ego disperdam
eos cum terra</em> <strong>(Gen. VI, 13)</strong>. De qua etiam generali
omnium perditione paulo superius eadem Scriptura
dicit: <em>Dixitque Deus: Non permanebit spiritus
meus in homine in aeternum, quia caro est. Eruntque
dies illius centum et viginti annorum</em> <strong>(Ibid., 3)</strong>. Et
post pauca: <em>Videns autem Deus quod multa malitia
hominum esset in terra, et cuncta cogitatio humani
cordis intenta esset ad malum omni tempore, poenituit
eum quod hominem fecisset in terra</em> <strong>(Ibid., 5, 6)</strong>.
Ubi et paulo post subditur: <em>Delebo, inquit, hominem,
quem creavi, a facie terrae, ab homine usque ad
animantia, a reptili usque ad volucres coeli. Poenitet
</em><nobr><sub></sub></nobr> <em>enim me fecisse ea</em> <strong>(Ibid., 7)</strong>. Quid evidentius tali
praedictione et praedestinatione de generali omnium
impiorum, quibus tunc mundus plenus erat, interitu?
Quam et sancto et electo patriarchae longe ante Deus
annuntiare voluit, et apud se in aeterna et interna
consilii sui dispositione statuit ac praefinivit, dum
non per angelum, nec per prophetam aliquem illius
temporis, sed apud semetipsum, haec statuisse et
praefinisse ostenditur. Et tamen benignissimus judex,
et conditor etiam illos, quos merito, ut ostenditur,
iniquitatum et impietatum eorum ad tam horrendum
exitium atque interitum praedestinaverat, non
sine misericordiae suae bonitate et pietate reliquit,
tribuens eis tempus et spatium poenitendi, ut intra
centum et viginti annos, aut digne poenitendo Deo
satisfacerent, aut si secundum duritiam suam et cor
<nobr><sub></sub></nobr> impoenitens thesaurizarent sibi iram in die irae, inexcusabiliter
perirent. Ita illos et merito impietatis
suae ad interitum praedestinavit, nec tamen praedestinatione
ad peccandum ullatenus compulit, quos tot
annis ad poenitentiam exspectavit.</p>
<p>De istorum infelici contumacia et damnatione terribili
etiam liber Ecclesiasticus, adjuncto eorum interitu,
<nobr><sub></sub></nobr> qui educti ex Aegypto per Moysen terram repromissionis
propter incredulitatem suam intrare
non potuerunt, sed eorum cadavera prostrata sunt
in deserto, ita dolenter et lamentabiliter loquitur
dicens: <em>Non exoraverunt pro peccatis suis antiqui
gigantes, qui destructi sunt confidentes suae virtuti:
et non pepercit peregrinationi illorum, et exsecratus
est illos prae superbia illorum. Non misertus est illis,
gentem totam perdens, et extollentem se in suis peccatis.
Et sicut sexcenta millia peditum, qui congregati
sunt in duritia cordis sui: et si unus fuisset cervicatus,
mirum si fuisset immunis. Misericordia enim,
et ira est cum illo. Potens exoratio, et effundens iram.
Secundum misericordiam suam, sic correptio illius
hominem secundum opera sua judicat</em> <strong>(Eccli. XVI,
<nobr><sub></sub></nobr> 8-13)</strong>.</p>
<p>Talis est illa praedictio atque praedestinatio Dei
loquentis ad Abraham de futura oppressione atque
afflictione et ereptione seminis ejus, et e contrario
damnatione et perditione oppressorum illius,
cum ei ita dixit: <em>Scito praenoscens quod peregrinum
futurum sit semen tuum in terra non sua, et
subjicient eos servituti, et affligent quadragintis annis.
Verumtamen gentem, cui servituri sunt, ego judicabo:
et post haec egredientur cum magna substantia.
Tu autem ibis ad patres tuos in pace, sepultus
in senectute bona. Generatione autem quarta revertentur
huc: necdum enim completae sunt iniquitates
Amorrhaeorum usque in praesens tempus</em> <strong>(Gen. XV,
13-16)</strong>. Quid hac praedestinatione manifestius? qua
et semen Abrahae tot annorum curriculis praedicitur
<nobr><sub></sub></nobr> in terra aliena peregrinaturum, et servituti subjiciendum,
atque affligendum, et ex ipsa afflictione gloriosissime
liberandum, et praefinito tempore, id est
quarta generatione, ad terram patribus repromissam
reversurum, ipsumque beatissimum patriarcham in
pace et senectute bona patribus sociandum: e contrario
autem gentem, et regem Aegyptiorum, qui eos
<nobr><sub></sub></nobr> oppressuri erant, aeterno Dei judicio perditioni perpetuae
destinatos. Similis est, aut etiam multo evidentior
illa praenuntiatio, ac praedestinatio de interitu
Amorrhaeorum, imo septem gentium pessimarum,
quas tanto ante omnipotens Deus merito impietatis
ipsorum se disperditurum ac deleturum statuisse ac
praefinisse, ad Abraham loquens manifestissime declaravit,
cum dixit: <em>Necdum enim completae sunt iniquitates
Amorrhaeorum usque in praesens tempus.</em>
Promiserat namque eidem sanctissimo patriarchae,
quod, illis deletis. regna et terras eorum semini ejus
in possessionem traderet. Nec tamen hoc judex justus
et misericors, velut personarum, quod absit,
acceptor, propter solam bonitatem et promissionem
suam ad Abraham facere voluit; sed <em>secundum divitias
</em><nobr><sub></sub></nobr> <em>bonitatis, et patientiae et longanimitatis suae</em> tot
saeculis exspectavit et distulit, et spatium poenitentiae
dedit, ut illarum gentium multitudo si in suis impietatibus
perseveraret, et peccatorum suorum cumulum
adimpleret, in plenitudine iniquitatum suarum
justissime puniretur; ejusque loco semen Abrahae,
quod Deo erat serviturum, non personae acceptione,
non justitiae et aequitatis suae merito; sed sola divina
bonitate succederet. Cumque jam tempus appropinquaret,
et perditionis earumdem gentium propter
iniquitates suas, et introductionis seminis Abrahae
in terras earum per misericordiam Dei, ita de earum
peccatis, et instanti, justa perditione, ad ipsum semen
Abrahae, id est ad populum Israel, Deus loquitur,
dicens: <em>Ne polluamini in omnibus his quibus
</em><nobr><sub></sub></nobr> <em>contaminatae sunt universae gentes, quas ego ejiciam
ante conspectum vestrum, et quibus polluta est terra:
cujus ego scelera visitabo, ut evomat habitatores suos</em>
<strong>(Lev. XVIII, 24, 25)</strong>. Et post pauca: <em>Omnes enim exsecrationes
istas fecerunt accolae terrae, qui fuerunt
ante vos, et polluerunt eam. Cavete ergo ne et vos similiter
evomat, cum paria feceritis, sicut evomuit gentem,
quae fuit ante vos</em> <strong>(Ibid., 27, 28)</strong>.</p>
<p>Jam vero de extrema earumdem gentium perditione,
qua et in praesenti, et in futuro saeculo procul
dubio perierunt, ita generaliter Scriptura loquitur,
dicens: <em>Domini enim sententia fuerat, ut indurarentur
corda eorum, et pugnarent contra Israel, et caderent,
et non mererentur ullam clementiam, ac perirent,
sicut praeceperat Dominus Moysi</em> <strong>(Jos. XI, 20)</strong>. Quid
<nobr><sub></sub></nobr> apertius inveniri potest de praedestinatione impiorum
ad interitum sempiternum, quam quod omnipotens
Deus, qui hoc futurum in occulto judicio suo statuerat,
tanto ante, et Abrahae ista praedixerat, et ipse
postea mediis temporibus frequentissime comminatus
est, et ad extremum ejus sententiae, id est consilii
atque judicii fuisse Scriptura confirmat, ut non mererentur
ullam clementiam, sed in sua impietate atque
contemptu funditus et aeternaliter perirent. De
his divinis judiciis etiam liber Sapientiae ita ad Deum
loquitur, dicens: <em>Quis enim dicet tibi: Quid fecisti;
aut quis stabit contra judicium tuum? aut quis in
conspectu tuo veniet vindex iniquorum hominum? aut
quis tibi imputabit si perierint nationes quas tu fecisti?
</em><nobr><sub></sub></nobr> <em>Nec enim est alius Deus quam tu, cui cura est
de omnibus: ut ostendas quoniam non injuste judicas
judicium: neque rex, neque tyrannus in conspectu tuo
inquirent de his quos perdidisti. Cum sis ergo justus,
juste omnia disponis</em> <strong>(Sap. XII, 12-15)</strong>. Item cum
eadem Scriptura distantiam faceret divinae bonitatis
erga populum suum, et justae severitatis erga inimicos
ipsorum, Aegyptios videlicet, quos aeternae perditioni
destinaverat, ita dicit: <em>Ostendens quemadmodum
tuos exaltares, et adversarios illorum necares.
Cum enim tentati sunt, et quidem cum misericordia
disciplinam acceperunt, scierunt quemadmodum cum
ira judicati impii tormenta paterentur. Hos quidem
tanquam pater monens probasti: illos autem tanquam
rex durus interrogans condemnasti</em> <strong>(Sap. XI, 9-11)</strong>.
<nobr><sub></sub></nobr> Et iterum: <em>Oportebat enim illis quidem sine excusatione
supervenire interitum exercentibus tyrannidem:
his autem tantum ostendere, quemadmodum inimici
illorum exterminabantur</em> <strong>(Sap. XVI, 4)</strong>. Et iterum:
<em>Tetigit autem tunc et justos tentatio mortis, et commotio
in eremo facta est multitudinis, sed non diu permansit
ira tua: erat enim sola tentatio irae sufficiens</em>
<strong>(Sap. XVIII, 20, 25)</strong>; <em>impiis autem usque in novissimum
sine misericordia ira supervenit</em> <strong>(Sap. XIX, 1)</strong>.
Et paulo post de aeterno eorumdem Aegyptiorum in
mari Rubro interitu, ita dicit: <em>Adhuc enim inter
manus habentes luctum, et deplorantes ad monumenta
mortuorum, aliam sibi assumpserunt cogitationem inscientiae:
et quos rogantes projecerant, hos tanquam
fugitivos persequebantur: ducebat enim illos ad hunc
</em><nobr><sub></sub></nobr> <em>finem digna necessitas, et eorum, quae acciderant,
commemorationem amittebant: ut quae deerant tormentis,
repleret punitio; et populus quidem tuus mirabiliter
transiret, illi autem novam mortem invenirent</em>
<strong>(Ibid., 3, 4, 5)</strong>.</p>
<p>Similiter et in libro Danielis prophetae <strong>(Dan. II,
32)</strong> quatuor futurorum magnorum et cardinalium
regnorum, et ordo et tempora, et aeterna et destructio
juxta divinae praedestinationis judicium, sive
sub specie quatuor metallorum <em>in statua a rege</em> in
somnis visa, sive sub diversitate quatuor bestiarum
de mari ascendentium; sive aperta praenuntiatione
regum atque bellorum usque ad tempora, et interfectionem,
atque interitum ipsius Antichristi, et adventum
Christi ad judicium admirabili Dei praescientia
<nobr><sub></sub></nobr> et dispositione manifestantur. Quae utique regna,
adjuncto regno Antichristi, quanta et quam horrenda
mala in universo mundo exercuerint, et in quantum
maxime Ecclesiam Dei oppresserint et impugnaverint,
quis digne aestimare sufficiat? Et tamen ut omnia
haec aeterno praescientiae et praedestinationis divinae
judicio facta, vel futura esse intelligantur, tam
mirabiliter (ut diximus) suo ordine praedicta, suis
temporibus distincta, suis terminis finienda; tanto
ante prophetica revelatione et agnita, et descripta
sunt.</p>
<p>Quod si etiam ipsum nomen praedestinationis, quod
nihil est aliud quam decretum et praefinitio divini
judicii in verbis propheticis, invenire cupimus, est
<nobr><sub></sub></nobr> locus mirabilis et memorabilis apud Isaiam prophetam,
ubi historice de regni Babylonii et Assyrii
destructione, mystice autem de totius civitatis diaboli
in fine saeculi perditione loquitur, et omnipotentem
Deum jurantem, id est immobili veritate sua verba
firmantem inducit, et ait <strong>(Isa. XIV, 24, 26, 27)</strong>: <em>Juravit
Dominus exercituum dicens: Si non, ut putavi,
ita erit: et quomodo mente tractavi, sic eveniet.</em> Et
paulo post: <em>Hoc consilium, quod cogitavi super
omnem terram: et haec est manus extenta super universas
gentes. Dominus enim Deus exercituum decrevit:
et quis poterit infirmare? et manus ejus extenta, et
quis avertet eam?</em> Ecce manifeste praedestinatio interitus
reproborum, id est omnium gentium populo
Dei adversantium, et inimicarum, per divinae mentis
<nobr><sub></sub></nobr> tractatum et consilium, atque decretum, et per manus
extensionem, per quam omnia opera implenda
et perficienda significantur sub jurisjurandi testificatione,
id est divini consilii immobili firmitate apertissime
declaratur.</p>
<p>In illa quoque <em>visione arboris magnae,</em> cujus aspectus
erat usque ad fines terrae, quam rex vidit in
somnis Deo jubente abscidi, per quam significabatur
altitudo mundanae potentiae, quae superbiae merito
frequenter divino judicio subvertitur et dissipatur:
divini consilii praedestinatione, et decreto, atque sententia
per angelorum sanctorum ministeria haec fieri
demonstrentur. Sic ipse rex in ejusdem somni narratione
ait: <em>Videbam in visione capitis mei super stratum
</em><nobr><sub></sub></nobr> <em>meum: et ecce vigil, et sanctus de coelo descendit.
Clamavit fortiter, et sic ait: Succidite arborem, et
praecidite ramos ejus, excutite folia ejus, et dispergite
fructum ejus,</em> etc. <strong>(Dan. IV, 10, 11)</strong>. Et post pauca: <em>In
sententia vigilum decretum est, et sermo sanctorum et
petitio, donec cognoscant viventes, quod dominetur
Excelsus in regno hominum, et cuicunque voluerit, dabit
illud</em> <strong>(Ibid., 14)</strong>. Non enim haec propter solum
Nabuchodonosor gesta sunt; sed ad terrorem et humiliationem
omnium mundialium potestatum, qui
legunt ista vel audiunt, ut omnes contremiscant,
omnes cognoscant quod dominetur Excelsus in regno
hominum: cujus potestate atque judicio regnandi
potentia aliis, atque aliis tribuatur. Quod quia per
angelica ministeria disponitur atque peragitur,
<nobr><sub></sub></nobr> etiam in sententia vigilum decretum esse, et sermo
sanctorum, et petitio in talibus impleri dicitur.
Quam tamen vigilum sententiam propheta in sequentibus
sententiam Altissimi esse testatur dicens: <em>Haec
est interpretatio sententiae Altissimi, quae pervenit super
dominum meum regem</em> <strong>(Ibid., 21)</strong>. Ista itaque
judicii divini sententia, qua ut talia gerantur in
mundo decretum et praefinitum est apud Deum, et
Altissimi est, et angelorum sanctorum: sed Altissimi
judicando et jubendo; sanctorum vero angelorum,
qui sub illo et secundum illum omnia inferiora
judicant, obediendo et exsequendo. Inde accipiunt
potestatem, ut sit sermo eorum in talibus tanquam
jubentium. Et tamen petitio adjungitur, ut quaecunque
<nobr><sub></sub></nobr> in mundo per eos exercenda sunt, apud Deum
orando obtineantur.</p>
<p>Haec praedestinatio et praefinitio divini judicii etiam
apud Ezechielem prophetam breviter ostenditur, ubi
in persona totius regni et sacerdotii Judaici merito
impietatis suae in novissimis temporibus, Christo
Domino adveniente, destruendi ad reprobum regem
dicitur: <em>Tu autem, profane, impie dux Israel, cujus
venit dies in tempore iniquitatis praefinita, haec dicit
Dominus: Aufer cidarim, tolle coronam</em> <strong>(Ezech. XXI,
25)</strong>: coronam enim regni esse et cidarim sacerdotum
manifestum est. Quod utrumque Christo Domino
adveniente ab illo populo sublatum esse videmus,
et hoc quando advenit eis dies in tempore iniquitatis
praefinita. Tale est et illud apud eumdem
<nobr><sub></sub></nobr> prophetam, quod Dominus ad gladium exacutum atque
limatum ad caedem et perditionem impiorum ita
dicit: <em>Ut dareris super colla vulneratorum impiorum,
quorum venit dies in tempore iniquitatis praefinita</em>
<strong>(Ibid., 29)</strong>. Sic igitur utramque praedestinationem,
et Apostolus in Epistolis suis, et prophetae in
Scripturis antiquis manifestissime ostendunt: per
quam nihil injuste, nihil inordinate, sed totum justitia
et ratione disponitur.</p>
<p>Quam auctoritatem apostolicam atque propheticam
beatus Augustinus fideliter sequens, in justis
Dei judiciis et dispositionibus non timuit praedestinationem
verissime dicere, non, sicut iste dicit, fallaciter
simulare, qui nobis duas, nescio quas mendacissimas
et fallacissimas regulas tradere conatur,
<nobr><sub></sub></nobr> id est a simili et a contrario, ut quod per unam
quasi veraciter affirmatur, per alteram, quasi falsum
sit, penitus destruatur. Ita vult ut quidquid, vel in
Scripturis sanctis, vel in dogmatibus Patrum de hac
praedestinatione, quae ad partem reproborum pertinet,
simpliciter et veraciter dicitur, licenter velut a
contrario ita intelligatur; ut factum pro non facto,
et dictum pro non dicto positum intelligatur. Quis
unquam talem audivit insaniam? Nunquid non procul
ab auribus omnium repellendus est, qui tam apertum
et impium mendacium contra veritatem Scripturarum,
contra puritatem paternae doctrinae audet
sentire, audet etiam scribere? Et cum tanta fallacissimis
argumentationibus suis dixerit atque conscripserit,
hic pene in extremo, velut per somnium, recordatus
<nobr><sub></sub></nobr> est Scripturarum sanctarum, et apostoli, et
Augustini.</p>
<p>Et tamen quod per Scripturas sanctas et Apostolum,
definit, nihil de praedestinatione malorum ad
supplicium aeternum dici, quam apertum mendacium
sit, supra sufficienter putamus ostensum. Dicit de Deo
secundum ridiculam et omnibus conspuendam regulam
suam: <em>Praescivit quae facturus non esset,</em> pro <em>nescivit.</em>
Quis audivit unquam tale? ut ubi legimus quod
Deus aliquid praescivit, intelligamus, nescivit. Quod
utique utrumque falsum est, ut aut praescivit intelligatur,
nescivit, aut quod Deus facturus non esset, dicatur
quia nescivit: Qui vere, et aeterna scientia sua, sicut
praescivit quaecunque erat facturus, sic etiam
<nobr><sub></sub></nobr> praescivit quaecunque non erat facturus. Verbi gratia,
praescivit quod Lazarum esset resuscitaturus, et
fecit: praescivit quod Judam non esset suscitaturus,
nec fecit; iste autem dicit: praedestinavit impios ad
interitum vel supplicium aeternum, pro non praedestinavit;
id est ut, ubi legimus <em>praedestinavit,</em> inaudita
insania intelligamus <em>non praedestinavit.</em> Proponit
etiam quaestionem: <em>Quomodo juste judicabitur mundus,
quem necessitas praedestinationis cogit perire?</em>
quod absit ut aliquis nostrum dicat. Quia apertissimae
blasphemiae est ut Deus praedestinationis suae
praejudicio aliquem cogat peccare, et peccando perire.
Sed praedestinationis suae justo judicio, quos
perseverantes in peccatis punire decrevit, revocat
potius a peccatis, et salubrem terrorem incutit audientibus,
<nobr><sub></sub></nobr> ut timentes corrigantur, et correcti minime
damnentur.</p>
<br><h4><center>CAPUT XII. </center></h4>
<p>Duodecimo capitulo hujusmodi definitiones ponit.</p>
<p>1. <em>Omnem praescientiam Dei praedestinationem esse,
et omnem praedestinationem praescientiam.</em></p>
<p>2. <em>Omnem praedestinationem Dei omnino esse praeparationem
gratiae: omnemque gratiam, donum. Omnem
igitur divinam praedestinationem donorum ejus
praeparationem.</em></p>
<p>3. <em>Poenam impios juste torquere, quae donum non
est: alioquin, si esset donum, non torqueret, sed utique
liberaret. Non esse igitur praedestinationem poenae.
Quod si esset, non esse poenam, sed gratiam. Esse
autem poenam: non esse igitur praedestinationem ejus.
</em><nobr><sub></sub></nobr> <em>Proinde praedestinationem in donis divinae largitatis
semper intelligendam esse.</em></p>
<p>4. <em>Praedestinatos ad poenam a contrario semper
intelligi, sicut electos pro non electis: filios Dei pro
non filiis.</em></p>
<p>Has quatuor propositiones longissimas et vanissimas,
et velut syllogismorum artificio contextas, facile
dijudicare et destruere potest, qui ea quae superius
juxta regulam fidei, Domino largiente, diximus, studiose
legerit et fideliter intellexerit. Quis enim non
intelligat quam blasphemum et impium sit quod hic
primo loco posuit dicens: <em>Omnem praescientiam Dei
praedestinationem esse;</em> cum manifeste fides teneat
omnipotentem Deum praescire omnia, id est bona et
mala: et quae facturus ipse sit, et quae facturus non
<nobr><sub></sub></nobr> sit; praedestinare autem non nisi sola bona, quae
ipse facturus sit, vel misericorditer liberando, et
remunerando electos, vel juste reprobos condemnando,
quia quod justum est, utique bonum est. Si ergo,
juxta istius definitionem, omnis praescientia Dei
praedestinatio est, ergo omnia quae praescivit, etiam
mala, praedestinavit se esse facturum, quod absit!
Quia mala tantummodo praescivit, nec ea ullo modo
praedestinavit, quia nec ipse ea erat facturus, sicut
omnia quae praedestinavit, neque ut fierent ipse statuit
aut praefinivit.</p>
<p>Similiter secundae propositionis caput a falsitate
incipit; et ideo etiam falsitate finitur. Dicit enim:
<em>Omnem praedestinationem Dei, omnino esse praeparationem
</em><nobr><sub></sub></nobr> <em>gratiae:</em> quod non ita esse superius apostolicis
et propheticis testimoniis satis ostensum est,
ubi aperte invenimus et demonstravimus praedestinationem
Dei dupliciter debere intelligi, id est aut
in bonis misericorditer remunerandis, aut in malis
juste damnandis. Et ideo, sicut verba beati Augustini,
quae supra posuimus, manifestissime docent, praedestinatio
Dei quando in bono accipitur, tunc tantum
intelligenda est gratiae praeparatio.</p>
<p>Tertia propositione, similiter falsissimum est quod
affirmare conatur, videlicet <em>non esse ullam praedestinationem
poenae.</em> Si enim poena diabolo et angelis
ejus, et omnibus reprobis qui cum eis puniendi sunt,
non esset praedestinata, nullatenus Veritas diceret:
<em>Ite in ignem aeternum, qui paratus est diabolo et angelis
</em><nobr><sub></sub></nobr> <em>ejus</em> <strong>(Matth. XXV, 41)</strong>. Et quod in fine hujus tertiae
propositionis ponit, <em>Praedestinationem in donis
divinae largitatis semper intelligendam esse,</em> similiter
falsum est: invenitur enim, et veraciter intelligitur
non solum in divinae largitatis, sed etiam in judiciis
justae damnationis.</p>
<p>Quarta ejus propositio, quae ita se habet: <em>Praedestinatos
ad poenam a contrario semper intelligi,</em> ad
illam insaniam pertinet de qua superius satis diximus,
qua vult ut intelligamus <em>praedestinatos,</em> id est
<em>non praedestinatos.</em> Quod autem, velut exempli gratia,
subjunxit: <em>Sicut electos, pro non electis; filios
Dei, pro non filiis,</em> melius in sequenti capitulo tractabitur,
ubi de his quid ipse sentiat latius exponit.
Recordandum tamen et recognoscendum est beatum
<nobr><sub></sub></nobr> Augustinum, sicut superius posita ejus verba demonstrant,
dixisse aliquando in Scripturis praescientiam
Dei praedestinationem significare <strong>(de Dono pers.,
c. 18)</strong>. Ex quibus verbis iste velut occasionem suae
argumentationis assumens contra ejus veracissimum
dictum, quod ille aliquando ita docuit debere intelligi,
iste addidit <em>omnem,</em> et tulit <em>aliquando.</em> Atque ita
fecit definitionem falsissimam, dicendo: <em>Omnem praescientiam
Dei praedestinationem esse.</em> Item, quia beatus
Augustinus, sicut supra posuimus, definivit praedestinationem
Dei praeparationem gratiae esse <strong>(de Praedest.
Sanct., c. 10)</strong>, quod tantummodo juxta illius
sensum in parte electorum intelligitur, iste addidit,
<em>omnem,</em> et fecit definitionem falsissimam, dicendo:
<em>Omnem praedestinationem Dei omnino esse praeparationem
</em><nobr><sub></sub></nobr> <em>gratiae.</em></p>
<br><h4><center>CAPUT XIII. </center></h4>
<p>Tertio decimo capitulo ita dicit.</p>
<p>1. <em>Electum Judam pro non electo, et filios Dei
pro non filiis a contrario accipi: sic idem amicus,
qui nunquam non fuerat inimicus.</em></p>
<p>2. <em>Frustra quaeri filios Dei praeter ejus electos:
frustra putari ejus electos praeter ab eo praedestinatos.</em></p>
<p>3. <em>Item impie putari praedestinatos a Deo praeter
ejus electos, supervacue aestimari electos Dei praeter
ejus filios, nec esse praedestinatos, si non sint filii Dei.</em></p>
<p>4. <em>Praedestinatos ad poenas, vel interitum, vel supplicium
nihil aliud sentiendum nisi non praedestinatos;
sed a massa damnabili merito peccati originalis
</em><nobr><sub></sub></nobr> <em>atque proprii non esse separatos: ideoque impie vivere
permissos, aeterno igne puniendos.</em></p>
<p>In his verbis quod ita intelligit Judam inter electos
apostolos a Domino connumeratum, ubi ait: <em>Nonne
duodecim vos ego elegi</em> <strong>(Joan. VI, 71)</strong>? ut caeteri intelligantur
vere electi, ille vero velut a contrario,
id est per ironiam, ita sit appellatus; melius est si
ita accipiatur, ut Veritas verum dixisse agnoscatur?
ut omnes duodecim electi a Domino esse intelligantur:
sed aliter caeteri, aliter Judas, id est illi aeternaliter
ad regnum, iste temporaliter ad ministerium.
Electus namque ad tempus inter caeteros ad apostolicum
ministerium, missus ad praedicationis officium:
accepit etiam forsitan gratiam miraculorum; unde
et beatus Petrus in Actibus apostolorum sic de eo
<nobr><sub></sub></nobr> loquitur: <em>Quandoquidem connumeratus erat in nobis,
et sortitus est sortem ministerii hujus</em> <strong>(Act. I, 17)</strong>.
Et cum statuissent duos, et orarent ut Deus ostenderet
quis ex eis in locum quem ipse praevaricando
amiserat, constitui deberet, ita supplicantes dixerunt:
<em>Tu Deus, qui corda nosti hominum, ostende
quem elegeris ex his duobus accipere sortem ministerii
hujus et apostolatus, de quo praevaricatus est Judas,
ut abiret in locum suum</em> <strong>(Ibid., 24, 25)</strong>. Ita ergo electus
erat a Domino, ut temporali quadam dispensatione
conjungeretur apostolis, et sortiretur cum
eis sortem ministerii et apostolatus: ita ut de ipso
gradu apostolico dicatur esse praevaricatus; quod
tamen Dominus non fecit, quasi ignarus futurorum,
qui semper noverat in aeterna sua praescientia, et
<nobr><sub></sub></nobr> caeterorum apostolorum perseverantissimam fidem,
et illius casum, et ruinam futuram: sicut beatus
Joannes Evangelista dicens testatur: <em>Sciebat enim
ab initio Jesus, qui essent credentes, et quis traditurus
esset eum</em> <strong>(Joan. VI, 65)</strong>. Unde et ipse Dominus, cum
dixisset illud quod supra commemoratum est: <em>Nonne
duodecim vos elegi?</em> <strong>(Ibid., 71.)</strong> tanquam vere praescius
futurorum, statim subjunxit: <em>Et unus ex vobis diabolus
est.</em> Quod Evangelista exponens de quo dixerit,
addidit continuo: <em>Dicebat autem Judam Simonis
Iscarioten: hic enim erat traditurus eum, cum esset
unus ex duodecim</em> <strong>(Ibid., 72)</strong>. Noverat etiam locum
damnationis ejus in suppliciis sempiternis, qui merito
impietatis suae fuerat destinatus et praedestinatus.
Unde et ab apostolis dictum est: <em>Ut abiret in locum
</em><nobr><sub></sub></nobr> <em>suum</em> <strong>(Act. I, 25)</strong>. Et ipse Dominus ait: <em>Vae homini
illi, per quem Filius hominis tradetur: bonum erat ei
si natus non fuisset homo ille</em> <strong>(Matth. XXVI, 24)</strong>. Et
tamen voluit eum, ut dictum est, ad tempus ministerium
et locum apostolatus accipere, ut, cum ille
male abusus fuisset tanta Domini bonitate, Dominus
e contrario bene uteretur magno ejus malo ad nostrum
magnum bonum: docens tali exemplo futuros
in Ecclesia sua malos admistos, sicut et iste in illa
tunc societate apostolorum ad tempus mistus est, et
communicaturos cum Ecclesia non solum sacramenta
<nobr><sub></sub></nobr> et ministeria divina, sed etiam locum regiminis:
atque ita monstraret suis exemplum patientiae,
quam patienter scilicet toleraret malos, sicut
ipse istum et verissime noverat, et mira patientia
tolerabat; ne putarent veri fideles talium societate
se pollui, vel eorum ministeria, quae secundum Deum
sunt, respuenda: sicut nec beati apostoli illius ficta
societate polluebantur, nec ejus ministerium, in
quantum secundum Deum fiebat, est improbatum.
Cumque usque ad proditionis malum ejus infelicitas
pervenisset, tam magnum unius hominum malum
convertit in totius mundi bonum, dum per hoc <em>ipse
verus immolatus est Agnus, qui abstulit peccatum
mundi:</em> atque ita in tantum bene bonus Dominus
eum elegit ad bonum, ut et bona sua illi concederet,
<nobr><sub></sub></nobr> et mala illius in nostrum bonum commutaret. Quia
quod praevaricatus est, quod periit, suae malitiae fuit;
quod autem inter bonos electus est, bonitatis Domini.
Si permansisset in bonitate, sicut Apostolus
ait: <em>Vide ergo bonitatem et severitatem Dei; in eos
quidem qui ceciderunt severitatem, in te autem bonitatem,
si permanseris in bonitate</em> <strong>(Rom. XI, 22)</strong>. Quantum
ergo ad temporale apostolatus ministerium attinet,
de quo Dominus tunc loquebatur, cum diceret:
<em>Nonne duodecim vos elegi?</em> <strong>(Joan. VI, 71.)</strong> Bene potest
dici et iste inter caeteros electus. Quantum vero ad
aeternam beatitudinis electionem, illi tantummodo
electi erant, de quibus cum inter istum et illos faceret
distinctionem, ait: <em>Non de omnibus vobis dico,
ego scio quos elegerim</em> <strong>(Joan. XIII, 18)</strong>.</p>
<p><nobr><sub></sub></nobr> Atque ita bene et vere potest intelligi dictum et
adjuncto Juda: <em>Nonne duodecim vos elegi?</em> et illo
segregato tanquam reprobo: <em>Ego scio quos elegerim.</em>
Nec necesse est e contrario accipi. Quod utrumque
verum evidenti ratione monstratur: sic namque
etiam de Saule scriptum est, cum esset eligendus ad
regnum, cui in multis utilis erat futurus quod etiam
forte electus accepit, dicente Scriptura: <em>Erat vir de
tribu Benjamin vocabulo Saul electus, et bonus, et
non erat de filiis Israel melior illo</em> <strong>(I Reg. IX, 2)</strong>. Qui
tamen postea infelicissime reprobatus et abjectus
periit. Et tamen ad tempus bene ad temporalem
quamdam regni utilitatem electus dicitur, qui et
mystica unctione, et sortis electione, per prophetam
sanctum Dei populo praelatus. Ubi autem Scriptura
<nobr><sub></sub></nobr> evangelica specialiter filium nominet Judam, nos
minime legimus. Quod enim Dominus de apostolis
ait: <em>Non possunt filii sponsi jejunare, quandiu cum
ipsis est sponsus</em> <strong>(Luc. V, 34)</strong>: nulla necessitas cogit,
ut non etiam Juda excepto de caeteris tantummodo
dictum recte intelligi possit. Ad quos utique solos,
illo jam perdito, illud pertinet quod Dominus subjungit,
dicens: <em>Venient autem dies cum auferetur ab eis
sponsus, et tum jejunabunt in illis diebus</em> <strong>(Ibid., 35)</strong>.
Sed si quis etiam ipsum Judam in his verbis Domini
inter filios vult intelligi deputatum <small>[Note: <nobr><sub></sub></nobr> Docet Judam filium fuisse propter aliqualem
fidem in Christum Dominum, et eamdem sacramentorum
<nobr><sub></sub></nobr> participationem. Ex quo duae novatorum haereses
refelluntur: prior qua dicunt Ecclesiam ex
<nobr><sub></sub></nobr> solis praedestinatis constare; posterior vero qua
dicunt improbos non recipere corpus et sanguinem
Christi Domini: contrarium enim eo loci aperte
colligitur, eo quod sacramenti illius in coena Judas
fuit particeps.]</small>, manifeste
<nobr><sub></sub></nobr> hoc propter aliquam fidem illius in Dominum, et
sacramentorum societatem, qua sanctis apostolis
jungebatur, non a contrario sed bene, et consequenter
ita potuit appellari. Sic et cum Dominum
jam tradenti, et eum osculo designanti, ipse
Dominus ait: <em>Amice, ad quid venisti?</em> <strong>(Matth. XXVI,
50)</strong> bene potest intelligi, non quod tunc gerebatur,
sed quod dudum fuerat ei exprobratum: ut cum
fuisset aliquando, secundum quemdam modum
discipulus et amicus, in tam crudelem et impium inimicum
repente esset mutatus. Sed et si hoc per ironiam
dictum intelligatur, sicut et intellectum est a
quibusdam, non propterea aliquid valebit hujus novi
et insulsi disputatoris regula: quia aliud est more
humano aliquid per ironiam significare, quod verum
<nobr><sub></sub></nobr> est, sicut cum malo homini indignantes, vel increpantes
dicimus: Bonus homo es; vel male agenti:
Bene agis; et inimico, Amice; et multa similiter:
aliud juxta diabolicam istius regulam aperta falsitate
negare quod verum est, ut cum aliquis merito impietatis
suae divino judicio veraciter dicitur praedestinatus
ad supplicium, iste nova insania fallaciter doceat
dictum, praedestinatus non praedestinatus: quo perversissimo
et falsissimo sensu nunquam in rebus ad
fidem pertinentibus, quod absit, Scriptura loquitur,
nunquam aliquis doctor ecclesiasticus, nunquam aliquis
vir verax locutus est.</p>
<p>Si autem non ad peccandum, quod absit, sed ad
luendum pro peccatis supplicium nemo justo Dei judicio
est praedestinatus, quid est quod Apostoli in
<nobr><sub></sub></nobr> oratione sua ad Dominum de Juda dixerunt: <em>De quo
praevaricatus est Judas, ut abiret in locum suum?</em>
<strong>(Act. I, 25.)</strong> Quid est quod Salomon ait: <em>Universa
propter semetipsum operatus est Dominus, impium
quoque ad diem malum?</em> <strong>(Prov. XVI, 4.)</strong> Quid est quod
in libro Job legitur: <em>Quia in diem perditionis servatur
malus, et ad diem furoris ducetur?</em> <strong>(Job XXI, 30.)</strong>
Cur de Aegyptiis in mari Rubro et aeternaliter delendis
atque perituris Scriptura dicit: <em>Ducebat enim
eos ad hunc finem digna necessitas?</em> <strong>(Sap. XIX, 4.)</strong> Ubi
aperte ostenditur quia et ducebat eos divini judicii
necessitas ad interitum; et tamen digna pro meritis
impietatis, et contemptu eorum. Quid est etiam illud
quod alibi scriptum est: <em>Et qui transgreditur a justitia
ad peccatum, Deus paravit illum ad rhomphaeam?</em>
<nobr><sub></sub></nobr> <strong>(Eccli. XXVI, 27.)</strong> Qui etiam de Antichristo adhuc in
fine saeculi revelando et exstinguendo, dixit angelus
ad beatum Joannem in Apocalypsi: <em>Bestia, quam
vidisti, fuit et non est, et ascensura est de abysso, et
in interitum vadit</em> <strong>(Apoc. XVII, 8)</strong>. Si hoc non est
praedestinatum apud Deum, quomodo idem angelus
<nobr><sub></sub></nobr> dicit: <em>Haec verba fidelissima et vera Dei sunt?</em> <strong>(Apoc.
XXI, 5.)</strong> Si idem Antichristus <em>homo peccati, filius perditionis</em>
<strong>(II Thess. II, 3)</strong>, cum omnibus sequacibus suis,
non est ad judicium aeternae damnationis praedestinatus,
quomodo tam aperte de eo dicit Apostolus:
<em>Quem Dominus Jesus interficiet spiritu oris sui, et
destruet illustratione adventus sui?</em> <strong>(Ibid., 8.)</strong> Et de
omnibus qui ab eo seducendi, et cum eo in aeternum
perituri sunt, post pauca subjungit: <em>Eo quod charitatem
veritatis non receperunt, ut salvi fierent, ideo
mittet illis Deus operationem erroris ut credant mendacio,
et judicentur omnes qui non crediderunt veritati,
sed consenserunt iniquitati</em> <strong>(Ibid., 10, 11)</strong>. Quomodo
dicitur, apud Ezechielem prophetam, ad gladium
exacutum et limatum ad caedem et interitum
<nobr><sub></sub></nobr> impiorum: <em>Ut daretis super colla vulneratorum impiorum,
quorum venit dies, in tempore iniquitatis praefinita?</em>
<strong>(Ezech. XXI, 29.)</strong> Cur etiam idem propheta de
Judaeis et regnum et sacerdotium amissuris, et in sua
infidelitate perituris sub persona impii regis dicit:
<em>Tu autem, profane, impie dux Israel, cujus venit dies
in tempore iniquitatis praefinita, haec dicit Dominus:
Aufer cidarim, tolle coronam?</em> <strong>(Ibid., 25, 26.)</strong> Coronam
quippe esse regni, cidarim vero sacerdotii, ut
supra jam diximus, manifestum est.</p>
<p>Quod si quis opponat in his duobus propheticis
exemplis non esse positam praedestinationem, sed
praefinitionem, cognoscat veraciter nihil esse aliud
praedestinationem quam rei futurae praefinitionem.
Quod aperte Apostolus ostendit dicens: <em>Secundum
</em><nobr><sub></sub></nobr> <em>praefinitionem saeculorum, quam fecit in Christo Jesu
Domino nostro</em> <strong>(Eph. III, 11)</strong>. Ubi enim hic in Latino
legimus praefinitionem, in Graeco habet <b>Προθέσιν</b> <small>[Note: <nobr><sub></sub></nobr> Ait praefinitionem in sacris Litteris idem esse ac
praedestinationem, quia cum Graece vocetur <b>πρόθεσις,</b>
quae <em>propositum</em> significat, non ita potest ad praescientiam
<nobr><sub></sub></nobr> referri ut ad decretum divinae voluntatis,
quod praedestinatio includit. Refellit infra quod
Joannes Erigena objicere solebat: Si Deus malos ad
poenas praedestinaverit, debere praedestinationem
cogere et inducere homines ad peccatum. Quod
attente consulant novatores nostri, qui tam impie
et crudeliter Deo peccatorum causalitatem affingunt.]</small>,
quod proprie in Latinum <em>propositum</em> interpretatur.
Qui sermo etiam in Epistola ad Romanos illo loco est
positus, ubi idem Apostolus dicit: <em>Scimus autem quoniam
diligentibus Deum omnia cooperantur in bonum
his qui secundum propositum vocati sunt</em> <strong>(Rom. VIII,
28)</strong>. Propositum autem Dei non esse aliud quam praedestinationem
Dei ipse Apostolus velut exponit, qui
cum dixisset, <em>his qui secundum propositum vocati sunt,</em>
statim subjunxit, <em>Nam quos praescivit et praedestinavit
conformes fieri imagini Filii sui</em> <strong>(Eph. III, 29)</strong>:
ut ex his omnibus rectissime intelligamus unum atque
idem esse et propositum Dei, et praedestinationem
<nobr><sub></sub></nobr> Dei, et praefinitionem Dei. Quae praefinitio, id
est praedestinatio, manifestissime et in his verbis
Apostoli ponitur in bono, et in illis verbis prophetae,
quae supra memoravimus, ponitur in malo, dum
hic designat praeordinatos ad vitam; ibi vero praeordinatos
ad interitum. Tales namque sunt <em>vasa irae,</em>
<nobr><sub></sub></nobr> sicut ipse Apostolus ait <strong>(Rom. IX, 22)</strong>, <em>aptata in
interitum:</em> sive, ut alii transtulerunt, <em>perfecta in interitum:</em>
et suo videlicet merito, et justo divino judicio.</p>
<p>De quibus cum iste dicat: <em>Quod in massa damnata
ex originalis peccati merito sint derelicti et male vivere
permissi, et ad extremum aeterno igne plectendi,</em> et
jam nolens et contradicens nihil aliud dicit quam
divino eos judicio aeterno igni praedestinatos. Nam
si massa illa tota damnata est, utique justo Dei judicio
est condemnata, et condemnata sine dubio ad
aeternam perditionem atque supplicium. Quod quid
est aliud quam hanc eamdem massam divino judicio
damnatam esse ad interitum sempiternum? Ita
dum veritati resistere conatur, ipsam veritatem etiam
<nobr><sub></sub></nobr> nolens ac nesciens, invicta ratione, confiteri compellitur.</p>
<br><h4><center>CAPUT XIV. </center></h4>
<p>Quarto decimo capitulo ita dicit:
<br></p><dl><dd>1. <em>Ex verbis Augustini probari praedestinatos nonnisi
de justis dici, dicentis: Nescientes enim quis pertineat
ad praedestinatorum numerum, quis non pertineat.
Et iterum: Qui praedestinatos a non praedestinatis
discernere non valemus. Item: Qui cadunt et pereunt,
in praedestinatorum numero non fuerunt.</em></dd>
<dd>2. <em>Poenam praedestinatam peccatoribus: ipsos vero
praescitos tantum, non praedestinatos.</em></dd>
<dd>3. <em>Hoc etiam legibus humanis conjici, quae hominem
non definiunt ad peccandum: poenas autem peccaturis
</em><nobr><sub></sub></nobr> <em>definiendo, nihil aliud appetere, quam pronos
ad peccandum suppliciorum atrocitate territos
cohibere; ac per hoc non minus misericordiae, quam
vindictae transgressoribus suis efficere.</em></dd></dl>
<p>His verbis nos respondemus, imo ex verbis beati
Augustini <strong>(de Praed. sanct., c. 10, 16)</strong> probari praedestinatos
etiam de injustis dici. Qui cum definiret
quid sit praedestinatio, ita ait: Praedestinatio Dei
quae in bono est, gratiae est praeparatio. Ubi sine dubio
nullatenus adjungeret in bono, nisi sciret praedestinationem
esse etiam in malo, sicut aperte ex
libro Actuum apostolorum ipse demonstrat, ponens
illud testimonium ubi dicitur: <em>Convenerunt enim in
veritate in civitate ista adversus sanctum puerum tuum
Jesum, quem unxisti, Herodes et Pilatus, et populus
</em><nobr><sub></sub></nobr> <em>Israel facere quanta manus tua, et consilium praedestinavit
fieri</em> <strong>(Act. IV, 27, 28)</strong>. Ubi et subdidit: Tanta
quippe ab inimicis Judaeis manus Dei et consilium
praedestinavit fieri, quanta necessaria fuerant Evangelio
propter nos. Manifeste igitur et ex verbis libri
divini, et ex verbis sancti Augustini approbatur,
praedestinationem quae hic legitur, non fuisse in bonum
illis, qui tanta et talia passionis tempore in Dominum
exercuerunt, sed in magnum et mortiferum
malum: quamvis Deus illud nobis verterit in bonum.
Si quis autem putat beatum Augustinum velut vitiose
ex jam dicto libro istud testimonium posuisse, quia
apud nos legitur: <em>Quae manus tua et consilium decreverunt
fieri;</em> sciat potius vere et expresse, et proprie,
<nobr><sub></sub></nobr> sicut in Graeco habetur, ab eo positum; ipse enim
sermo, id est <b>προώρισεν,</b> etiam hic legitur in Graeco,
ubi ille posuit: <em>Quae manus tua, et consilium praedestinavit
fieri.</em> Qui etiam in Epistola ad Romanos
Graece invenitur, ubi Apostolus ait: <em>Quos autem
praedestinavit, hos et vocavit</em> <strong>(Rom. VIII, 30)</strong>. Ex quo
manifestum est eumdem Graecum sermonem proprie
in Latinum interpretari <em>praedestinavit:</em> posse autem
interpretari ad sensum etiam <em>decrevit,</em> sive <em>praefinivit,</em>
ut certissime intelligamus, praedestinatum nihil
esse aliud quam decretum et definitum. Sicut et ex
verbis Isaiae prophetae, quibus ait: <em>Dominus enim
Deus exercituum decrevit</em> <strong>(Isa. XIV, 27)</strong>; et ex illis
verbis libri Danielis: <em>In sententia vigilum decretum
est</em> <strong>(Dan. IV, 14)</strong>, jam supra evidentissime est demonstratum.</p>
<p><nobr><sub></sub></nobr> Quid ergo isti prodest, quod tanta intentione et
contentione mentitur, beatum Augustinum definisse
omnem praedestinationem gratiae praeparationem esse;
cum ille nequaquam dixerit <em>omnem,</em> sed praedestinationem
tantummodo, quae in bono est, ita definierit,
et quasi ipse dixerit praedestinatos nonnisi justos
dicendos. Cum ille hoc nusquam dixisse inveniatur,
sed verba quae ille de sola justorum praedestinatione
posuit, qua alii sunt utique praedestinati, alii non
praedestinati: alii pertinent ad numerum praedestinatorum,
alii non; iste minus pervicaciter et impudenter
posuit: quasi ille sanctus doctor semper de
utraque praedestinatione, id est bonorum et malorum,
simul loqui debuisset: aut consequens sit, ut
<nobr><sub></sub></nobr> cum de sola bonorum praedestinatione disputat, statim
praedestinationem malorum negare videatur.
Quia in illo apertissime in multis locis commemorat
<strong>(de Perfect. just., cap. 13)</strong> et ostendit. De quibus
hic, exempli gratia, unum testimonium ponimus,
ubi ait: Populum quemdam Psalmus ille culpat, in
quo <em>nec unus erat, qui faceret bonum</em> <strong>(Psal. XIII, 3)</strong>,
dum volunt manere filii hominum, et non esse filii
Dei, cujus gratia homo fit bonus, <em>ut faciat bonum.</em>
De illo enim <em>bono</em> dictum hic debemus accipere,
quod ibi ait: <em>Deus de coelo respexit super filios hominum,
ut videat si est intelligens requirens Deum</em>
<strong>(Ibid., 2)</strong>. Hoc ergo <em>bonum</em> quod est requirere
Deum, <em>non erat qui faceret, non erat usque ad unum,</em>
sed in eo genere hominum quod praedestinatum est
<nobr><sub></sub></nobr> ad interitum: super hos enim respexit Dei praescientia
protulitque sententiam. Sed quid prodest hoc
exemplum de Dei praedestinatione malorum, contra
istum proponere, cum solita insania paratus sit dicere
auditoribus suis: ut cum audiunt in verbis hujus
sancti doctoris dictum, genus hominum praedestinatum
ad interitum; a contrario intelligant non
praedestinatum, sic illudantur, qui veritatem non in
Scriptura veritatis, sed in mendacii fabricatoribus
quaerunt.</p>
<p>2. Addit adhuc et dicit: <em>Poenam praedestinatam
peccatoribus, ipsos vero praescitos tantum, non praedestinatos.</em>
De qua re et in isto, et in praecedenti capitulo
satis diximus, multis testimoniis manifeste
<nobr><sub></sub></nobr> ostendentes peccatores, qui in peccatis suis permanserint,
justo Dei judicio poenis praedestinatos. Mirum
est autem quo sensu vel qua ratione possit intelligi
ut Deus peccatoribus praedestinaverit poenas, et peccatores
non praedestinaverit poenis; neque enim
quando eis poenas praedestinavit et praeparavit, ignorabat,
qui eis puniendi et cruciandi essent. Quod
etiam iste confitetur dicens esse praescitos. Si ergo
certissime praesciebat, qui illis poenis juste puniendi
et excruciandi essent, quid aliud fecit cum certissisimis
quibusque certissimas poenas praeparavit, nisi
quod eos certissime poenis praedestinavit? Omnino
enim illi soli eas patientur, quos ille passuros praescivit.
Quid ergo est immutabili praescientia praescisse
illos ad poenas, quam immutabiliter eos poenis praedestinasse?
<nobr><sub></sub></nobr> Neque enim timendum erat ut quod
certissime praesciebat juste futurum, non praedestinaret
se juste facturum.</p>
<p>3. Alia est autem legum humanarum conditio, quae
sic statuunt peccantibus certa supplicia, ut tamen
qui ita peccaturi sint, ut illis vel illis suppliciis juste
excrucientur, penitus ignorent. Et ideo poenas peccatoribus
praeparare et praedestinare possunt, quas
justas esse noverunt: ipsos tamen peccatores, quos
prorsus ignorant, poenis praedestinare non possunt.
Quod si scirent certissime personas, quae illis suppliciis
dignae essent, possent omnino justissime, sicut
peccatoribus poenas statuere; ita et ipsos peccatores
certa et justa definitione poenis praedestinare, sicut
in ipsa jam judicii examinatione, quos certissime
<nobr><sub></sub></nobr> comprobaverint capitalis criminis reos, mortem eis
statutam atque decretam ex legibus recitant, et manifesta
sententia ipsos morti adjudicant. Quod eis
utique praestat judicii certa cognitio, ut sicut peccatoribus
poenas, ita et ipsos peccatores poenis praedestinare
audeant. Si ergo utrumque hoc recte et
juste in humano judicio certis cognitionibus informato
atque formato potest fieri, ut et poenae peccatoribus
et peccatores poenis justo et irreprehensibili
judicio decernantur; nec tamen aliquis talium reorum,
vel per ipsas leges vel ipsos judices ad peccandum
cogitur, sed tantum, quia peccavit, juste punitur:
quanto incomparabiliter et ineffabiliter in divino
judicio fieri omnino credendum est, ut quoniam
et ipsas poenas quae peccatoribus juste debentur, et
<nobr><sub></sub></nobr> ipsos peccatores quibus debentur, aeterna scientia
novit? Cum nulli sit ipse auctor vel causa peccati,
justissime tamen et poenas peccatoribus quas justissimas
novit, et peccatores nunquam sibi ignotos, sed
aeterna veritate notissimos aeternis praedestinat poenis.
Neque enim aliquis nostrum dicit quod iste tam
frequenter objicit: Quod Deus praedestinatione sua
aliquem cogat ad peccandum, sed tantummodo pro
his, quae peccavit, ad luendum supplicium; sicut nec
leges ipsae, decernendo supplicium, compellunt ad
peccatum, sed tantummodo quod spontanee et voluntarie
peccatum est, justa damnationis ultione non
relinquunt impunitum.</p>
<br><h4><center>CAPUT XV. </center></h4><nobr><sub></sub></nobr> 
<p>Quinto decimo capitulo tales definitiones ponit.</p>
<p>1. <em>Peccata, et eorum supplicia nihil esse.</em></p>
<p>2. <em>Praescisse et praedestinasse Deum peccata vel
poenas; pro non praescisse, non praedestinasse, non
praeparasse: exemplo Judae, qui electus pro non
electo, amicus pro non amico, filius pro non filio.</em></p>
<p>3. <em>Poenas malas esse ideo non a Deo, a quo non sit
malum, Deum non punire quae facit, nec ab eis naturalia
munera tollere.</em></p>
<p>4. <em>Dolorem esse sanitatis absentiam, tenebras lucis,
silentium clamoris, tristitiam gaudii, laborem quietis.
sic praesciri, vel praedestinari peccata vel poenas.</em></p>
<p>5. <em>Dolendo non ipsum dolorem, sed ipsam sanitatem
nosci, quam non nosse si de illa notionem quamdam
</em><nobr><sub></sub></nobr> <em>non haberet.</em></p>
<p>6. <em>Recordationem sanitatis in sensibus remanere;
ipsam vero in illa substantia, quam Deus creavit, residere.</em></p>
<p>In istis sex propositionibus illud quod primo loco
posuit, id est <em>peccata et supplicia nihil esse,</em> jam superius,
prout potuimus, est tractatum: quia et si nihil
dici possunt peccata, eo quod nullam habeant substantiam
in se existendi, vel subsistendi, tamen
justitiam deserere, quod est peccare, non potest fieri,
nisi in aliqua et per aliquam substantiam, vel spiritualem,
vel corporalem; spiritualem cum in ipso animo
deseritur veritas, justitia, bonitas, et subintrant
his contraria, id est mendacium, iniquitas, malitia,
quae licet nullam habeant subsistendi naturam, sunt
<nobr><sub></sub></nobr> tamen magna vitia, vel languores naturae, id est ipsius
animi, cui dominantur, et cujus sanitatem atque
integritatem violant: ita ut ipse animus his incurvatus
et depressus ex libero servilis, et ex sano
infirmus efficiatur, dicente Domino in Evangelio:
<em>Quia omnis qui facit peccatum servus est peccati</em>
<strong>(Joan. VIII, 34)</strong>. Et Psalmista dolenter et miserabiliter
implorante: <em>Ego dixi: Domine, miserere mei, sana
animam meam, quoniam peccavi tibi</em> <strong>(Psal. XL, 5)</strong>.
Sed quia haec mala sic incipiunt in animo, ut maxime
tamen per corpus exerceantur, transit malum spiritualis
naturae, id est animi, in malum corporalis
naturae, id est ipsum corpus; et ita velut quaedam
pestis totum simul commaculat et corrumpit, ut
peccato dominanti anima serviens redigat in eamdem
<nobr><sub></sub></nobr> servitutem corpus suum; et fiant <em>membra corporis</em>
ipsius <em>arma iniquitatis peccato,</em> quibus ipsa iniquitas
et peccatum fortius et violentius in utroque dominetur.
Unde Apostolus fidelibus dicit: <em>Et ne exhibeatis
membra vestra arma iniquitatis peccato; sed
exhibete vos Deo tanquam ex mortuis viventes, et
membra vestra arma justitiae Deo</em> <strong>(Rom. VI, 13)</strong>.
Huic tanto et tam mortifero languori totum hominem
sibi vindicanti et saucianti, solus ille unus et
verus medicus potest adhibere medelam et sanitatem
conferre, qui de seipso ait: <em>Non est opus sanis
medico, sed male habentibus</em> <strong>(Matth. IX, 12)</strong>, et de
quo scriptum est: <em>Ipse enim salvum faciet populum
suum a peccatis eorum</em> <strong>(Matth. I, 21)</strong>. De quo etiam
<nobr><sub></sub></nobr> Apostolus ait: <em>Fidelis sermo et omni acceptione
dignus, quia Christus Jesus venit in hunc mundum
peccatores salvos facere</em> <strong>(I Tim. I, 15)</strong>.</p>
<p>Iste ergo qui tam assidue dicit, et <em>repetit peccata
nihil esse,</em> quid aliud conatur agere, diabolo instigante,
nisi ut ea quasi leviget in cordibus auditorum,
ut non doleant, non agnoscant quanto malo teneantur,
nec curent dicere cum Psalmista: <em>Miserere mei,
Deus, secundum magnam misericordiam tuam, et
secundum multitudinem miserationum tuarum dele
iniquitatem meam. Amplius lava me ab iniquitate mea
et a peccato meo munda me. Quoniam iniquitatem
meam ego cognosco, et peccatum meum contra me est
semper</em> <strong>(Psal. L, 2-5)</strong>. Abjiciatur ergo deceptor iste ab
auribus et cordibus fidelium, et contra tam magnam
<nobr><sub></sub></nobr> miseriam imploretur dolenter et simpliciter magna
Dei misericordia: contra multitudinem tantarum
miseriarum quaeratur multitudo miserationum,
ut deleatur iniquitas, lavetur homo ab ipsa iniquitate,
mundetur a peccato, quo erat sordidus et immundus
effectus; cognoscat iniquitatem suam, et
peccatum suum non putet esse nihil, nec ponat illud
post dorsum suum, sed ante oculos semper habens
imploret illum qui dixit: <em>Delevi ut nubem iniquitates
tuas, et quasi nebulam peccata tua</em> <strong>(Isa.
XLIV, 22)</strong>. Similiter et supplicia, quae peccatis debentur,
ita extenuare, sic levigare et annullare contendit,
ut ea semper nihil esse confirmet; quae licet in
se substantiam nullam habeant existendi, tamen
per corporales naturas, id est ignem aeternum, et
<nobr><sub></sub></nobr> stagnum sulphuris, et vermes nunquam deficientes
damnatorum et corporibus, et animis, inferuntur:
dum et animas et corpora simul excruciant. Et
ideo, licet non sint substantialiter, sunt tamen
semper poenaliter, et infeliciter in eorum animis
et corporibus, quos sine fine excruciant.</p>
<p>Quocirca non nos delectet audire ab isto misero
seductore <em>peccatorum supplicia nihil esse;</em> sed potius
audiamus quod verissime Veritas dicit: <em>Mortuus est
autem et dives, et sepultus est in inferno. Elevans
autem oculos suos cum esset in tormentis, vidit Abraham
a longe, et Lazarum in sinu ejus; et ipse clamans
dixit: Pater Abraham, miserere mei, et mitte
Lazarum, ut intingat extremum digiti sui in aqua,
</em><nobr><sub></sub></nobr> <em>et refrigeret linguam meam, quia crucior in hac flamma</em>
<strong>(Luc. XVI, 22, 23, 24)</strong>. Et paulo post, cum
pro fratribus suis supplicaret, ait: <em>Ut testetur illis,
ne ipsi veniant in hunc locum tormentorum</em> <strong>(Ibid.,
28)</strong>. Ecce infelix et infelicissime damnatus dives,
statim ut mortuus est corpore, anima sepultus est
in inferno; ubi tenebatur ipsa anima in tormentis, et
ibi amplius cruciabatur, unde amplius peccaverat,
id est in lingua; et cruciabatur in flamma undique
adurente et concremante. Et sicut ipse micas mensae
suae non dederat Lazaro mendico et ulceribus pleno
jacenti ad januam suam, ita et ipse stillam aquae de
digito ejus, qua aliquantulum refrigeraretur, non
meruit impetrare. Et pro fratribus rogat ne et ipsi
<nobr><sub></sub></nobr> veniant in illum locum tormentorum. Si ergo, juxta
vocem Veritatis, infernus locus est tormentorum, et
animae miserorum exutae corporibus illic sepeliuntur,
et sunt in tormentis, et per quae peccaverunt, per
haec et torquentur, ut <em>judicium sit illis sine misericordia,
quia non fecerunt misericordiam</em> <strong>(Jac. II, 13)</strong>.</p>
<p>Haec audiat fidelis quisque et timeat, et dum tempus
est, fugiat ab ira ventura de qua beatus Joannes
Baptista ait: <em>Quis vobis demonstravit fugere a futura
ira? Facite ergo fructus dignos poenitentiae</em> <strong>(Luc. III,
7, 8)</strong>. Hunc locum tormentorum ipse Dominus frequenter
appellat <em>tenebras exteriores et caminum ignis,
et ignem aeternum diabolo et omnibus impiis praeparatum,
ubi erit dolor</em> sine fine, et ex dolore sempiternus
<em>fletus</em> oculorum, et <em>stridor dentium</em> <strong>(Matth. XXV,
<nobr><sub></sub></nobr> 41)</strong>. De tali poena infelicium damnatorum et Isaias
propheta dicit: <em>Vermis eorum non morietur, et ignis
eorum non exstinguetur: et erunt usque ad satietatem
visionis omni carni</em> <strong>(Isa. LXVI, 24)</strong>. Sed et beatus
Job lacrymabiliter Deum implorat dicens: <em>Nunquid
non paucitas dierum meorum finietur brevi? Dimitte
ergo me, ut plangam paululum dolorem meum; antequam
vadam, et non revertar ad terram tenebrosam
et opertam mortis caligine; terram miseriae et tenebrarum,
ubi umbra mortis, et nullus ordo, et sempiternus
horror inhabitat</em> <strong>(Job X, 20-22)</strong>. Et beatus
Joannes in Apocalypsi: <em>Missi sunt,</em> inquit, <em>in stagno
ardenti igne et sulphure: quod est mors secunda, et
cruciabuntur die ac nocte in saecula saeculorum</em> <strong>(Apoc.
XX, 14)</strong>. Et sicut alibi ait: <em>Fumus tormentorum
</em><nobr><sub></sub></nobr> <em>eorum ascendet in saecula saeculorum</em> <strong>(Apoc. XIV,
11)</strong>. Haec fideliter credamus, veraciter timeamus, et
hunc vaniloquum et seductorem penitus ab auribus
repellamus: Quia, sicut ait Apostolus, <em>corrumpunt
bonos mores colloquia mala</em> <strong>(I Cor. XV, 33)</strong>. Unde et
alia Scriptura admonet dicens: <em>Sepi aures tuas spinis,
et noli audire linguam iniquam</em> <strong>(Eccli. XXVIII, 28)</strong>.</p>
<p>2. Statim namque post haec illa sua regula impia
et furiosa, qua persuadere conatur ut, cum audimus
aliquid factum, intelligamus non factum, cum aliquid
dictum, intelligamus non dictum; adjungit et dicit:
<em>Praescisse et praedestinasse Deum peccata vel poenas,
pro non praescisse, non praedestinasse, non praeparasse.</em>
Quod apertissime fidei et veritati contrarium est. Si
<nobr><sub></sub></nobr> enim non praescivit Deus angelorum vel hominum omnia
futura peccata, non est praescius futurorum. Et quid
jam aliud praestat nisi ut <em>dicat iste insipiens in corde
suo, non est Deus</em> <strong>(Psal. XIII, 1)</strong>, si non praescivit poenas
quae peccantibus juste debentur, quomodo eas
et in Evangeliis et in caeteris Scripturis tam assidue,
tam graviter, tam terribiliter comminatur. Sed dicit
iste: <em>Quia peccata vel poenae nihil sunt, eo quod substantiam
per se existendi non habeant. Et ideo quod
nihil est Deum nec scire nec praescire potuisse.</em> Quasi
Deo ignotum sit quidquid non est, et quod ipse
essentialiter et naturaliter esse non fecit: cum
ille omnipotenti scientia et praescientia sua sicut
novit omnia quae fecit, sic etiam noverit quae non
<nobr><sub></sub></nobr> fecit <small>[Note: <nobr><sub></sub></nobr> Cum dicit Deum aeque certo nosse quid non
esset facturus ac quid esset facturus, et quae eventura
non erant ac quae erant, satis superque arguit
ubi de Dei cognitione sermo est, nullam illi conjecturalem
esse attribuendam, quia licet sit vehemens
et, ut dicunt jurisconsulti, violentissima, incertitudinem
<nobr><sub></sub></nobr> tamen omni ex parte non potest excludere,
quo fit ut respectu futurorum conditionatorum in
Deo potius scientiam mediam et conditionatam debeamus
admittere.---Fonseca, Molina, Suarez,
Mascaregnas, disputationibus et opusculis de ipsa
scientia.]</small>: et, sicut novit quae esset facturus, ita semper
noverit quae non esset facturus. Ita namque et
quae vellet esse, et quae nollet esse, nullatenus potuit
ignorare: et quod noluit habere naturam vel
substantiam existendi, novit sine dubio magnum
malum esse naturae subsistendi angelicae vel humanae,
cum peccato in deterius commutatur, et poenali
supplicio sine fine cruciatur.</p>
<p>Quod autem dicit <em>Deum non praedestinasse poenas
vel peccata,</em> de peccatis utique verum est, quia non
praedestinavit, nisi quae fuerat ipse facturus. Quae
utique omnia et bona et justa sunt. De poenis autem
manifeste falsissimum est, quas non solum praedestinavit,
sed etiam praeparavit. Sicut ipse Dominus in
Evangelio dicit: <em>Discedite a me, maledicti, in ignem
</em><nobr><sub></sub></nobr> <em>aeternum qui paratus est diabolo et angelis ejus</em>
<strong>(Matth. II, 41)</strong>. Adjungit exemplum <em>Judae</em> satis absurde
et incongrue, sicut supra ostensum est.</p>
<p>Et statim subjungit dicens: <em>Poenas mala esse ideoque
non a Deo, a quo malum non sit.</em> Contra illud
quod ipse Deus per prophetam testatur dicens:
<em>Ego Dominus, faciens pacem et creans malum</em> <strong>(Isa.
XLV, 7)</strong>. Unde et alibi scriptum est: <em>Si erit malum
in civitate quod Dominus non fecit</em> <strong>(Amos III, 6)</strong>. Et
iterum: <em>Bona et mala vita et mors, paupertas et honestas,
a Deo sunt</em> <strong>(Eccli. XI, 14)</strong>. Et ideo fideliter
discernendum, aliud esse malum, id est vitium,
contrarium bono, quod utique non est a Deo, sed
vel a diabolo inventum, vel ab homine commissum;
aliud vero esse malum, quod significat aliquam afflictionem
<nobr><sub></sub></nobr> vel temporalem vel aeternam: ut sunt fames,
pestilentia, hostilitates, vastationes, mors, et
ipsa quae appellantur aeterna supplicia; quae utique
omnia a Deo sunt: quia non nisi justa ejus dispositione,
et justo ejus judicio praeparantur vel inferuntur.
Iste autem, qui poenas illas aeternas a Deo non
esse confirmat, compellandus est, ut dicat a quo eas
esse putet, utrum a diabolo, cui sunt praeparatae;
an ab hominibus, qui ibi pariter cruciandi sunt; an a
nullo, ut sine aliquo auctore coaeternae Deo existant.</p>
<p>Subjungit post haec dicens: <em>Deum non punire quae fecit
nec ab eis naturalia munera tollere.</em> Quod ut diligentius
consideretur, manifestum est illa quae Deus fecit in
creatura rationali angelica vel humana, esse in angelis
spiritus sine corpore, esse in hominibus animam et
<nobr><sub></sub></nobr> corpus: Naturalia vero munera quae istis rationalibus
creaturis naturaliter Deus dedit, illa vult iste intelligi
de quibus superius multa locutus est, id est quod
habeat in se naturaliter mens humana sive angelica,
memoriam, intelligentiam, voluntatem, esse, nosse,
velle, ut naturaliter meminerit sui, intelligat se, diligat
se, naturaliter habeat esse ut existat, nosse
<nobr><sub></sub></nobr> ut agnoscat se, velle ut amet se. Liberum etiam arbitrium
naturale tantummodo donum Creatoris asserit
iste, sicut supra satis suis verbis ostendit. Dicit
itaque Deum non punire quae fecit; id est nec spiritum
angelicum in angelis malignis: nec spiritum et
corpus in hominibus damnandis. Et quomodo <em>ignem
aeternum</em> dicit <em>paratum esse diabolo et angelis ejus,</em> si
illo igne spiritus angelici puniendi non sunt? Quomodo
etiam alibi hominibus et de hominibus dicit:
<em>Sed potius eum timete qui potest et animam et corpus
perdere in gehennam</em> <strong>(Matth. X, 28)</strong>, si illo cruciatu
gehennae nec anima, nec corpus, quae utraque Deus
fecit punientur? Sed vere punientur et spiritus et
corpora in gehenna, sicut vera fides credit, sicut
ipsa Veritas testatur: non quia ea Deus fecit, sed
<nobr><sub></sub></nobr> quia ipsa fecerunt quae Deus non fecit, et quae Deus
odit, et quae impunita esse non sinit, id est peccata.
Quae sine auctoribus suis neque esse, neque puniri
possunt: neque enim per se subsistunt, ut in seipsis
puniantur, sed insunt mentibus depravatis angelicis
sive humanis ab ipsis commissa, ipsis adhaerentia, et
cum ipsis atque in ipsis damnanda.</p>
<p>Ita et illud verum est quod in Dei laudibus Scriptura
dicit: <em>Diliges enim omnia quae sunt, et nihil odisti eorum
quae fecisti</em> <strong>(Sap. XI, 25)</strong>. Et quod Dominus ait: <em>Qui
potest et animam, et corpus perdere in gehennam</em> <strong>(Matth.
X, 28)</strong>. Diligit enim creaturam suam, in quantum natura
est, et ab eo condita est. Et odit eam in quantum
vitiata est. Unde scriptum est: <em>Odisti omnes qui
operantur iniquitatem, perdes omnes qui loquuntur
</em><nobr><sub></sub></nobr> <em>mendacium: Virum sanguinum et dolosum abominabitur
Dominus</em> <strong>(Psal. V, 7, 8)</strong>. Unde et de quibusdam
dicit propheta: <em>Et facti sunt abominabiles, sicut ea
quae dilexerunt</em> <strong>(Ose. IX, 10)</strong>; et iterum: <em>Similiter
autem et odio sunt Deo impius et impietas ejus</em> <strong>(Sap.
XIV, 9)</strong>. Ita ergo diligit omnia quae sunt, et nihil odit
eorum quae fecit; ut tamen haec in creatura rationali
vitiata, depravata atque corrupta, impunita et inordinata
esse non sinat. Juste enim ordinatur et punitur
in poenis natura quae non sub Deo et ex Deo
voluit esse beata, sed in se, et per se, velut libera
esse concupivit: ut quae noluit subjici volens, subjiciatur
nolens; et quae illic potuit esse semper beata,
hic sine fine misera efficiatur. Quia <em>manum Dei</em>
(sicut ipsa Scriptura dicit) <em>effugere impossibile est</em>
<nobr><sub></sub></nobr> <strong>(Tob. XIII, 2)</strong>, cui necesse est, ut quae noluit voluntate,
necessitate subdatur.</p>
<p>Quid autem ipsis naturis rationalibus proderit, si
in illa aeterna damnatione constitutis naturalia illa,
ut iste dicit, munera non erunt sublata? Cum ad
nullum beatitudinis fructum, sed ad solum tormentorum
cumulum in eis relinquenda esse manifeste
<nobr><sub></sub></nobr> intelligantur, ut meminerint sui, ad aeternum dolorem
malae conscientiae: intelligant se semper miseras,
semper esse damnatas; diligant se, ut magis
doleant sine fine perire quod amant. Liberum vero
arbitrium <small>[Note: <nobr><sub></sub></nobr> Liberum arbitrium affirmat in damnatis non
esse, eodem sensu quo antea docuit in peccatoribus
et in statu naturae lapsae non reperiri.]</small> quomodo aut quale in illis erit, quorum
voluntas nec iniquitatem suam poterit jam deserere,
nec bonum aliquid ulterius operari? sicut Scriptura
dicit: <em>Quodcunque potest manus tua facere, instanter
operare: quia nec opus, nec ratio, nec sapientia, nec
scientia erunt apud inferos, quo tu properas</em> <strong>(Eccle. IX,
10)</strong>. Quid illis proderit semper esse infeliciter, scire
damnationem suam, velle nec posse evadere poenam
suam? Omnia ergo quae hic data sunt ad usum bene
agendi, ad gratiam Domini promerendam, ibi quantulacunque
eorum vestigia remanserint, ad supplicium
<nobr><sub></sub></nobr> valebunt, non ad solatium. Si autem rationalis
creaturae memoria, intelligentia, voluntas, non ad
se, sed ad Conditorem referantur, quid jam illis penitus
a Deo desertis, et ab aeterno illo et vero lumine
separatis, quid in illis, inquam, aget memoria, ubi
nemo dicere poterit: <em>Memor fui Dei, et delectatus sum?</em>
<strong>(Ps. LXXVI, 4.)</strong> et ubi implebitur quod scriptum est:
<em>Quoniam non est in morte qui memor sit tui</em> <strong>(Psal. VI,
6)</strong>. Nulla erit intelligentiae illuminatio, qua Deus
agnoscatur, quaeratur, inveniatur. Nulla dilectionis
pietas, qua Deus ametur, desideretur, fruatur. Ipsae
enim erunt tenebrae exteriores extra illud lumen jam
positis, cujus nulla illuminatione perfruentur: Et
illa nox horrenda, de qua ipsum verum lumen Dominus
noster dicit: <em>Quandiu in mundo sum, lux sum
</em><nobr><sub></sub></nobr> <em>mundi. Venit nox quando nemo potest operari</em> <strong>(Joan.
IX, 4, 5)</strong>. Quandiu ergo in mundo est per illuminantem
gratiam, lux est mundi a suis tenebris liberati.
Cum autem hanc suae illuminationis gratiam
subtraxerit aeterna caecitate damnatis, quid eis aliud
remanebit nisi nox horrenda, nox perpetua, in qua
nemo possit operari?</p>
<p>Si autem etiam de sensibus corporis, qui et ipsi
sunt utique naturalia munera Conditoris, tale aliquid
consideretur <small>[Note: <nobr><sub></sub></nobr> Insinuat sensum videndi non operaturum in
damnatis, forte quia inferni locus ita est tenebricosus,
ut species ad ipsorum oculos deferri non possint.
Docet enim D. Basilius Deum ab igne inferni
<nobr><sub></sub></nobr> lucem abstulisse et solam vim urendi in eo reliquisse:
probabile tamen et damnatos conspecturos
esse daemones et alios poenarum socios, eorum enim
intuitu acerbius graviusque percellentur. Ideoque
cum eos videndi sensu destituit Ecclesia Lugdunensis;
illud de visione grata et delectabili est intelligendum.]</small>, quid ibi proderit visus, ubi nullus
erit lucis aspectus? Aut si ad horam fuerit, non ad consolationem,
sed ad vehementiorem dolorem valebit:
ut scilicet videant boni aliquid, quod jam habere aut
promereri non possint. Sicut et dives ille eisdem infernalibus
poenis damnatus, Abraham et Lazarum ad
<nobr><sub></sub></nobr> horam videre potuit <strong>(Luc. XVI, 23)</strong>, sed ad augmentum
doloris, non ad solatium ereptionis. Licet hoc
ante ultimum illud judicium juxta occultam dispositionem
Conditoris fieri credendum sit, postea vero
nihil tale futurum legatur. Quid ibi aget auditus,
ubi semper horrendus fragor, et tristis atque innumerabilis
audietur gemitus? Quid olfactus, ubi juxta
<nobr><sub></sub></nobr> quod Deus per prophetam comminatur: <em>Erit semper
pro suavi odore fetor?</em> <strong>(Isa. III, 24.)</strong> Quid gustus, ubi
aeterna erit fames et sitis? Sicut de civitate diaboli,
id est de tota illa multitudine damnatorum aperte in
Apocalypsi scriptum est: <em>Quia in una die venient
plagae ejus, et mors et luctus, et fames: quia fortis est
Deus, qui judicavit illam</em> <strong>(Apoc. XVIII, 8)</strong>. De siti autem
et lingua semper ardente, in damnatione illius
divitis aperte Evangelium declarat. Quid totius corporis
tactus, ubi nulla ejus poterit esse jucunditas,
nulla suavitas, sed sempiternus sentietur dolor, aeterna
exustio, aeterna excruciatio? Quid ergo prodest quod
iste dicit, velut ad consolationem stultorum, <em>Deum non
punire quae fecit, nec ab eis naturalia munera tollere?</em>
Cum et puniat aeternaliter naturam vitiatam pro his
<nobr><sub></sub></nobr> quae male gessit: et si aliquid naturalium munerum in
illa damnatione eam habere permittet, totum valeat ad
supplicii augmentum, non ad consolationis solatium.</p>
<p>Quid est autem quod addit: <em>Dolorem esse sanitatis
absentiam, tenebras lucis, silentium clamoris, tristitiam
gaudii, laborem quietis: sic praesciri vel praedestinari
peccata vel poenas.</em> Si enim in his verbis hoc
persuadere voluit, quod, sicut nos per sanitatis absentiam
cognoscimus in nobis dolorem, et per absentiam
lucis cognoscimus tenebras, et per absentiam vocis
cognoscimus silentium, et per absentiam gaudii sentimus
tristitiam, per absentiam quietis sentimus laborem,
sic Deus praescierit peccata, vel praedestinaverit
poenas, ut et peccata non nisi privatione justitiae
scire aut praescire potuerit; et poenas, nisi privatione
<nobr><sub></sub></nobr> beatitudinis non agnoverit, vel praedestinaverit; si,
inquam, ita sensit, ita persuadere voluit, quid tali
sensu horribilius, quo divina virtus humanae infirmitati
adaequatur? Dei etenim virtus, semper eodem
modo se habens, omnia novit in se, nec indiget ut
aliquid noverit extra se: nec aliter novit facta,
aliter non facta, quia nec illa novit per eorum praesentiam,
nec ista per aliarum rerum absentiam;
sed aeterna et incommutabili scientia sua aequaliter
videt quid voluerit esse, et quid esse noluerit: nec
privatione justitiae cognoscit peccata; sed, cum sit
ipse summa justitia, in ipsa [<em>al.,</em> ipso] incommutabiliter
videt quid ab ea dissonet vel discordet. Similiter
non per absentiam beatitudinis poenas cognoscit,
sed cum sit ipse summa beatitudo, in semetipso incommutabiliter
<nobr><sub></sub></nobr> videt in quantam poenarum profunditatem
mergendi sunt qui ab ejus tranquillitate
discedunt. Atque ita non privatione justitiae, sed in
ipsa justitia videt quidquid ab ea dissentit: nec privatione
beatitudinis agnoscit poenas; sed, in ipsa
beatitudine, videt quid doloris et laboris incurrat qui
ab ejus tranquillitate separatur.</p>
<p><nobr><sub></sub></nobr> Adhuc addit et dicit: <em>Dolendo non ipsum dolorem,
sed ipsam sanitatem nosci, quam non noscet, si de illa
notionem quamdam non haberet.</em> In quibus verbis affirmare
videtur dolorem illum aeternarum poenarum non
posse nosci, id est agnosci, ab animo patientis, eo
quod ipse dolor nullam habeat substantiam in se
existendi vel subsistendi. Et ideo cum substantialiter
nihil sit, non ipse agnoscatur ab illo qui dolet,
sed potius ex ejus comparatione sanitas agnoscitur;
quae in corpore naturaliter aliquid est, et quae ipsi
dolori contraria est. Quam sanitatem nullatenus
nosset qui totus dolet in poenis, nisi ejus notitia in
memoria remaneret.</p>
<p>Et ut haec tam absurda et stulta, velut ratione
quadam reddita, confirmare videatur, subjungit et
<nobr><sub></sub></nobr> dicit: <em>Recordationem sanitatis in sensibus remanere,
ipsam vero in illa substantia quam Deus creavit residere.</em>
Per quod fortassis hoc intelligi vult quod in
sensibus in illa damnatione semper dolentis, velut
ex commonitione ipsius doloris, fiat recordatio sanitatis,
in sensibus videlicet, quibus vel corpus vel
anima ipsos dolores sentiet; ipsam vero sanitatem
in illa damnatione ita posse intelligi, quia substantia
hominis, quem Deus creavit, et in animae et in
corporis perpetuitate non consumitur, non deletur,
sed velut quadam suae plenitudinis sanitate aeternaliter
durat. Quae omnia idcirco dicere videtur, ut
per illum sempiternum poenarum dolorem, nec cognitionem
sanitatis, nec ejus recordationem, nec
ipsam sanitatem in eis qui torquendi sunt, asserat
<nobr><sub></sub></nobr> perire. Cum e contrario omnia ista, id est et cognitio
et memoria sanitatis in animo semper dolentis,
et conservatio illa naturae nunquam delendae, non
proficiant ad aliquam gratiam et jucunditatem salutis,
sed potius ad cumulum doloris: ut non solum
sensu et corporis et animae doleat ita damnatus; sed
etiam dum recordatur, et agnoscit bonum sanitatis
quod funditus amisit, in ipsa memoria et notitia puniatur.
Dicat ergo insanus esse in aeternis et omnimodis
doloribus sanitatem, dum quae ibi existimat,
dum quae ibi putat remanere ad indicium sanitatis,
non aliud quam materia sint doloris: ut, dum nunquam
finitur qui torquetur, nec tormenta ipsa finiantur:</p>
<br><h4><center>CAPUT XVI. </center></h4><nobr><sub></sub></nobr> 
<p>Sexto decimo capitulo duodecim definitiones proponit,
ita dicens:
<br></p><dl><dd>1. <em>Nulla natura naturam puniri.</em></dd>
<dd>2. <em>Et nihil aliud esse poenas peccatorum, nisi peccata
eorum.</em></dd>
<dd>3. <em>In igne aeterno nihil aliud esse poenam, quam
beatae felicitatis absentiam.</em></dd>
<dd>4. <em>In ea nullum esse qui non habeat insitam sibi
naturaliter absentis beatitudinis notionem, ejusque
desiderium: habituros miseros felicitatis et veritatis
notionem atque scientiam: ac per hoc non esse miseros,
nec puniri.</em></dd>
<dd>5. <em>In diabolo et impiis hominibus non puniri nisi
</em><nobr><sub></sub></nobr> <em>perversitatem propriae voluntatis; nec peccasse naturam,
sed voluntatem.</em></dd>
<dd>6. <em>Nec in primo homine peccasse naturae generalitatem,
sed uniuscujusque individuam voluntatem.</em></dd>
<dd>7. <em>Si ea natura delinqueret, cum una sit, tota profecto
periret.</em></dd>
<dd>8. <em>Proinde in nullo naturam puniri, quia ex Deo sit, et
non peccet, sed motus voluntarius libidinosus puniatur.</em></dd>
<dd>9. <em>Ideoque in impiis supplicia non perpeti quod Deus
fecit, sed quod superbia vitiose invenit.</em></dd>
<dd>10. <em>Libidinem perversae voluntatis cruciari, dum ea
quae male aut indigne appetit, habere non sinatur.</em></dd>
<dd>11. <em>Ex nullo bono malum esse.</em></dd>
<dd>12. <em>Eum qui hic libero voluntatis arbitrio, quod est
naturalis intelligentiae munus, id est mentis acies in usus
</em><nobr><sub></sub></nobr> <em>turpitudinis mutet, illic ne omnino veritatis honestate
fruatur, justissime perdat, et tenebras aeternae ignorantiae
non evitare.</em></dd></dl>
<p>In his verbis illud quod primo loco posuit <em>nulla
natura naturam puniri,</em> ideo dixisse videtur quia
omnis utique natura a bono auctore Deo condita, in
quantum natura est, bona est: ut verbi gratia, natura
animae sive corporis bona est; et natura ignis,
in quantum natura est, similiter bona est. Cum ergo
utraque naturaliter bona sint, recte sibi iste videtur
dicere et definire, quod nulla natura alia puniatur
natura; quia videlicet duo bona secundum ejus
sensum non possunt sibi esse contraria, ne naturae
bonae altera bona natura possit esse poena. Atque
hujuscemodi argumentationis manifestissima fallacia
<nobr><sub></sub></nobr> cupit subvertere in cordibus audientium firmissimam
fidei veritatem, qua omnes fideles indubitanter credunt
et confitentur, in una et per unam aeterni ignis
naturam, et naturam spirituum malignorum, et naturam
hominum perditorum, id est animas et corpora
eorum sine fine damnandas, puniendas atque
torquendas per ejus justum et aeternum judicium:
<em>Qui potest et animam et corpus perdere in gehennam,
et qui, postquam occiderit, habet potestatem mittere in
gehennam</em> <strong>(Matth. X, 28)</strong>.</p>
<p>Nec solum de illis aeternis suppliciis quibus natura
angelica et humana utique natura ignis aeterni torquebitur
ut ignis, qui bonitate Conditoris hic homini
datus est ad solatium, ibi justa severitate judicis
vertatur ei in supplicium; non de illis, inquam,
<nobr><sub></sub></nobr> solis certa est fides ita esse futurum; sed etiam in
communi hominum sensu certissimum esse constat
nunquam naturam nisi natura puniri. Sicut natura
corporis, aut ex semetipsa punitur, velut cum deficit
a sanitate, et succumbit infirmitati atque languori,
dum et bonum sanitatis in eo minuitur, et malum
languoris ex seipso patitur, aut ex alterius naturae
subtractione, quae illi ad sustentationem vel aliud
solatium valet: velut si ei poenaliter subtrahatur
natura cibi, aut potus, aut etiam lucis, vel vestimenti,
et quidquid ejusmodi est; dum ex hoc et fame
ac siti tabescit ac deficit, et tenebrarum horrore
affligitur, aut frigoris aerumna cruciatur; aut certe
ex alterius rei natura ipsum corpus hominis punitur:
<nobr><sub></sub></nobr> sicut corpora latronum utique puniuntur vi flagellorum
et gladiorum ac multiplicium tormentorum,
quae utique ipsorum naturae ex aliis naturis poenaliter
inferuntur. Cum ergo haec ita sint, et nunquam
natura nisi aut ex seipsa in seipsa puniatur, vel
alterius naturae utilitate subtracta, vel violentia illata,
qua ratione iste dicit nullam naturam natura
puniri? ut ex hoc quantum in se est, veritatem
aeternorum destruat suppliciorum; ubi et natura
spirituum, et natura corporum juxta evangelicam
et apostolicam veritatem: <em>Natura ignis aeterni cruciabitur
die ac nocte in saecula saeculorum</em> <strong>(Apoc.
XIV, 10)</strong>.</p>
<p>Si autem propterea hoc dicit quia naturae non nocent
invicem, nisi suis qualitatibus, ut, verbi gratia,
<nobr><sub></sub></nobr> ignis et aqua, quorum propriae qualitates sunt ut et
aqua sit naturaliter humida, et ignis naturaliter
aridus; et ideo potest et aquae humore ignis exstingui,
et ignis ariditate ignita humor aquae exsiccari,
ut non sibi videantur ista adversari ex eo quod
naturae sunt, sed ex eo quod qualitatibus suis sibi
contrariae sunt. Si propterea, inquam, hoc dicit,
sciat in fide nostra nullam esse distantiam utrum
naturae naturis puniri dicantur, an ipsae naturae suis
naturalibus qualitatibus sibi invicem poenales existant;
quia utrumque unus Conditor creavit, id est
et naturam et qualitatem insitam naturae. Et ideo
utrumque simul rectissime una dicitur natura, et a
sapientissimo Conditore alia ab alia propria qualitate
distincta. Deinde quia et si immortalis est natura
<nobr><sub></sub></nobr> angelici sive humani spiritus, tamen, potestate conditoris
et justi ultoris Dei, sic illi igni corporeo et
aeterno poenaliter et aeternaliter alligabitur, sicut et
hic eadem potestate summi Conditoris colligatur humanus
spiritus terreno corpori, nec solvi potest,
nisi illius voluntate et judicio qui colligavit. Natura
quoque humani corporis in illo aeterno igne damnatorum
ita erit poenaliter immortalis, ut ad sustinenda
aeterna supplicia nunquam morte solvatur; ita passibilis
et incorruptibilis, ut omni genere dolorum,
cruciatuum atque poenarum sine fine affligatur.
Hanc enim poenam omni intentione cavendam terribiliter
Scriptura denuntiat, dicens: <em>Humilia spiritum
tuum valde, quia vindicta carnis impii ignis et
vermes</em> <strong>(Eccli. VII, 19)</strong>. Et iterum: <em>Dominus enim omnipotens
</em><nobr><sub></sub></nobr> <em>vindicabit in eis; in die judicii visitabit illos:
Dabit in carnes eorum ignem et vermes, ut urantur
et sentiant usque in sempiternum</em> <strong>(Judith XVI, 20, 21)</strong>.</p>
<p>Proposuit quidam antiquitus similem de naturarum
inter se contrarietate quaestionem. Quae qualiter
ab illo sit proposita et a beato Augustino evidentissima
ratione destructa, necessarium existimamus ad
commonitionem et confirmationem legentium hic
breviter inserere; maxime quia ille qui eam proposuit,
aut ipse Pelagius fuit aut aliquis Pelagianus,
sicut et iste est. Ita ergo eamdem quaestionem beatus
Augustinus commemorat dicens: [Quid est, quod interrogat:
Qui fecit hominis spiritum? et respondet
sibi sine dubio, Deus. Et item interrogat: Carnem
<nobr><sub></sub></nobr> quis creavit? itemque respondet: Item credo, Deus.
Interrogat tertio: Bonus est qui utrumque creavit
Deus? respondet: Nulli dubium est. Adhuc interrogat:
Et utrumque quod bonus auctor creavit, bonum
est? et ad hoc respondet: Confitendum est.
Deinde concludit, si igitur et spiritus bonus, et caro
bona, ut a bono auctore condita, qui fieri potest, ut
duo bona possint sibi esse contraria?] Post haec idem
beatus Augustinus subjungit e contrario responsionem
suam, ita dicens: [Omitto dicere quia tota hujus
ratiocinatio turbaretur, si quis ab eo quaereret: Aestus
et frigus quis fecit? responderet enim sine dubio:
Deus. Non ego multa interrogo, ipse concludat
utrum, aut ista possint dici non bona, aut non appareant
inter se esse contraria? Hic forte dicit:
<nobr><sub></sub></nobr> Qualitates sunt istae substantiarum, non substantiae.
Ita est, verum est; sed qualitates naturales, et ad
Dei creaturam sine dubio pertinentes. Substantiae
quippe non per seipsas, sed per suas qualitates, sicut
aqua et ignis, dicuntur sibi esse contrariae, etc.]
Quae ad convincendam et destruendam improbi hominis
insaniam sanctus doctor exsequitur.</p>
<p>Cum itaque terror et veritas aeternorum suppliciorum
tam aperte et multipliciter nostrae fidei commendentur
ad incutiendum saluberrimum timorem,
et excitandum ad continuam emendationem, quomodo
iste subjungere et dicere ausus est <em>et nihil
aliud esse poenas peccatorum nisi peccata eorum?</em> Cum
certissime fides teneat alias esse poenas peccatorum
quas animae in praesenti ex ipso peccatorum suorum
<nobr><sub></sub></nobr> merito patiuntur desertae a Deo, desertae a luce justitiae,
a contemplatione veritatis, ab illuminatione
charitatis; et aliquando traditae etiam in reprobum
sensum. Has enim poenas peccatoribus et carnalium
voluptatum amatoribus divina Scriptura in praesenti
inferri manifestissime testatur, dum de quibusdam
Deus dicit: <em>Non permanebit spiritus meus in hominibus
istis in aeternum, quia caro sunt</em> <strong>(Gen. VI, 3)</strong>:
dum impii in fine dolentes ac gementes dicent: <em>Et
justitiae lumen non luxit nobis, et sol non est ortus nobis</em>
<strong>(Sap. V, 6)</strong>; dum de eisdem impiis Scriptura dicit:
<em>Excaecavit enim illos malitia ipsorum</em> <strong>(Sap. II,
21)</strong>; et generaliter de his qui fratres oderunt: <em>Omnis
qui odit fratrem suum, in tenebris est, et in tenebris
ambulat et nescit quo eat; quoniam tenebrae obcaecaverunt
</em><nobr><sub></sub></nobr> <em>oculos ejus</em> <strong>(I Joan. II, 11)</strong>. Et de quibusdam
Scriptum est: <em>Sicut non probaverunt Deum habere in
notitiam, tradidit illos Deus in reprobum sensum, ut
faciant quae non conveniunt</em> <strong>(Rom. I, 28)</strong>. Sunt poenae
peccantium animarum ipsa peccata, quia eis et ipsarum
animarum sanitas corrumpitur et violatur, et
conscientia misera, perturbata, et anxietatibus plena
efficitur. Ita ergo, et peccantium poenae fiunt ipsa
peccata justo et terribili Dei judicio; et tamen pro
eisdem peccatis aliae statim in praesenti gravissimae
poenae irrogantur, sicut superius ostensum est. De
quibus omnibus praesentibus poenis quibus peccantium
animae continuo feriuntur atque puniuntur,
beatus Moyses in Deuteronomio apertissime testatur,
<nobr><sub></sub></nobr> dicens de omnipotenti Deo: <em>Faciens misericordiam
in millia diligentibus se</em> <strong>(Deut. V, 10)</strong>; <em>et reddens
odientibus se statim, ita ut disperdat eos, et ultra non
differat, protinus eis restituens quod merentur</em> <strong>(Deut.
VII, 10)</strong>. Sunt itaque et in praesenti gravissimae animarum
poenae ipsa peccata sua; sunt gravissimae
animarum poenae ipsa desertio Dei et damnatio, qua
peccatorum meritis continuo restituuntur, sed restant
illae in futurum aeternorum suppliciorum poenae,
de quibus scriptum est dicente Domino: <em>Mortuus
est autem et dives, et sepultus est in inferno</em> <strong>(Luc. XVI,
13)</strong>. Et iterum: <em>Ne forte tradat te adversarius judici,
et judex tradat te ministro et in carcerem mittaris.
Amen dico tibi: non exies inde, donec reddas novissimum
quadrantem</em> <strong>(Matth. V, 25, 26)</strong>. Et alio loco,
<nobr><sub></sub></nobr> cum de servo nequam loqueretur, qui noluit debitum
conservo suo dimittere sicut et sibi dimissum est,
ait: <em>Tunc iratus dominus ejus tradidit eum tortoribus,
quoad usque redderet universum debitum</em> <strong>(Matth.
XVIII, 34)</strong>.</p>
<p>Has poenas peccatorum, sive in ipsis peccatis eorum
sive in desertione Dei, pro merito ipsorum peccatorum,
quae statim in praesenti inferuntur; sive
etiam in exterioribus poenis multiplicium flagellorum,
quae peccantibus ad praesens divinitus inferuntur; sive
in damnatione aeternorum suppliciorum, quae post
haec omnia in fine servantur, cum tam aperte Scriptura
testetur, tam indubitanter Ecclesiae fides teneat;
audiant quicunque hujusmodi fallaciis atque
praestigiis per hunc vanissimum hominem illuduntur,
<nobr><sub></sub></nobr> illud quod Apostolus terribiliter omnibus fidelibus
denuntiat dicens: <em>Nemo vos decipiat inanibus
verbis; propter haec enim venit ira Dei in filios diffidentiae</em>
<strong>(Eph. V, 6)</strong>. Quibus verbis Apostoli B. Hieronymus
exponendo subjungit dicens: [Verba quae decipiunt
atque supplantant inania sunt et vacua:
quae vero aedificant audientes, plena, cumulata, conferta.
Quia igitur sunt plerique qui dicunt non futura
pro peccatis esse supplicia, nec extrinsecus adhibenda
tormenta, sed ipsum peccatum et conscientiam
delicti esse pro poena dum vermis in corde non
moritur; et in animo ignis accenditur in similitudinem
febris, quae non torquet extrinsecus aegrotantem,
sed corpora ipsa corripiens punit sine cruciatus
forinsecus adhibitione, quae possidet. Has itaque
<nobr><sub></sub></nobr> persuasiones et decipulas fraudulentas, verba inania
appellavit et vacua, quae videntur florem quemdam
habere sermonum, et blandiri peccantibus. Sed dum
fiduciam tribuunt, magis eos ferunt ad aeterna supplicia.
Quia de nulla re sic irascitur Deus, quomodo
si peccator superbia et erectus et rigidus non flectatur
in fletum, nec misericordiam postulet pro delicto.]
Haec sanctus doctor, et antiquorum haereticorum
errorem super hac re redarguens, et istius
fraudulenta mendacia atque commenta apostolica
veritate subvertens.</p>
<p>Audet tamen iste adhuc majora et detestabiliora,
et subjungit dicens: <em>In igne aeterno nihil aliud esse
poenam quam beatae felicitatis absentiam.</em> Ubi recte
<nobr><sub></sub></nobr> ab eo quaeritur cur et angeli maligni et homines iniqui
mittendi sunt in ignem aeternum, si ex ipso igne
nulla supplicia, nulla tormenta passuri sunt? An
propterea tantummodo ut qui nunc vel in aere, vel
in terra conversantur, incipiant in igne habere novum
habitaculum; ubi, sicut de sanctis tribus pueris
in <em>fornace Babylonia</em> damnatis scriptum est, nullam
potestatem habeat ignis in corporibus eorum, et
capillus capitis eorum non aduratur, et odor ignis
non transeat per eos; et quid jam restat, nisi ut,
sicut de illis Scriptura dicit: <em>quia angelus Domini descendit
cum Azaria et sociis ejus in fornacem, et excussit
flammam ignis de fornace, et fecit medium fornacis
quasi ventum roris flantem, et non tetigit eos
omnino ignis neque contristavit, nec quidquam molestiae
</em><nobr><sub></sub></nobr> <em>intulit</em> <strong>(Dan. III, 49, 50)</strong>, ita et de istis mirabili
insania affirmare contendat. Quod si ita esset quod
unquam tale miraculum esse potuit, inter magnalia
et prodigia quae divinitus facta sunt, ut tam innumera
multitudo apostatarum angelorum et hominum perditorum
esset in medio immensarum et aestuantium
flammarum, et non tangeret eos omnino ignis, sed
vim virtutis suae oblivisceretur, ut diabolus et ejus
angeli custodirentur illaesi? Quis audivit unquam tale
aut quis sufferre possit tantae impietatis insaniam? Si
enim nulla erit poena in aeterno igne damnatorum,
sequenter nulla erit etiam gloria in aeterna remuneratione
justorum. Qui enim verissime promisit hanc
gloriam dicendo: <em>Venite, benedicti Patris mei, percipite
regnum quod vobis paratum est a constitutione
</em><nobr><sub></sub></nobr> <em>mundi</em> <strong>(Matth. XXV, 34)</strong>, ipse verissime comminatus
est illam poenam dicendo: <em>Discedite a me, maledicti,
in ignem aeternum qui paratus est diabolo et angelis
ejus</em> <strong>(Ibid., 41)</strong>, ipse etiam de utroque immobili veritate
subjunxit: <em>Tunc ibunt hi in supplicium aeternum,
justi autem in vitam aeternam</em> <strong>(Ibid., 46)</strong>. Si
ergo quaerimus quid sit illud regnum quod a constitutione
mundi justis est praeparatum, audiamus
fideliter esse vitam aeternam. Si quaerimus quid
credere debeamus illum in quem et homines impii
et angeli mittendi sunt <em>ignem aeternum?</em> Audiamus
nihilominus fideliter esse supplicium sempiternum.
Nec major esse potest gloria quam vita aeterna; nec
major poena quam supplicium sempiternum: illud
in regno positorum, istud in aeterno igne damnatorum.
<nobr><sub></sub></nobr> De quo supplicio ignis aeterni aperte beatus
Joannes in Apocalypsi testatur, dicens: <em>Missi sunt
in stagnum ignis et sulphuris, et cruciabuntur die ac
nocte in saecula saeculorum</em> <strong>(Apoc. XX, 9, 10)</strong>. Et alio
loco: <em>Et fumus tormentorum eorum ascendet in saecula
saeculorum</em> <strong>(Apoc. XIX, 3)</strong>. Non ergo in igne
aeterno angeli vel homines damnati poterunt unquam
esse quieti et immunes a poenis; qui, ut Veritas
dicit: <em>Cruciabuntur die ac nocte in saecula saeculorum;</em>
et quorum <em>fumus tormentorum ascendet in saecula
saeculorum;</em> qualis etiam nunc poena et illos consequitur.
De quibus ad similitudinem illius purpurati
et damnati divitis Scriptura dicit: <em>Ducunt in bono
dies suos, et in puncto ad inferna descendunt</em> <strong>(Job
<nobr><sub></sub></nobr> XXI, 13)</strong>. Ut et ipsi, sicut de illo legitur, statim incipiant
esse in tormentis, et cruciari in flamma, et
deputari in loco aeternalium tormentorum: solet iste
dicere, sicut audivimus, cum aliquis ei de talibus
juxta fidei veritatem obsistere coeperit sermocinando:
Quid vis? ratio te vincit. Quae ergo est
haec ratio omni ratione vacua, omni veritate aliena,
et spiritu impiissimi erroris lymphatica, atque
phanatica? Qui vult ut homines veritatem Christi
deserant, et suas phantasticas et daemonicas umbras
sequantur.</p>
<p>Sed cum dixisset in aeterno igne damnatos nullam
aliam sentire poenam nisi beatae felicitatis absentiam,
subjungit tamen velut quamdam eorum beatitudinem
et dicit: <em>In ea</em> (id est in beatae felicitatis absentia)
<nobr><sub></sub></nobr> <em>nullum esse qui non habeat insitam sibi naturaliter
absentis beatitudinis notionem, ejusque desiderium.</em>
Ubi et addit <em>habituros miseros felicitatis et veritatis
notionem atque scientiam, ac per hoc non esse miseros
nec puniri.</em> Quibus verbis manifeste utique affirmare
conatur [quod] omnes qui futuri sunt in illa damnatione,
quam iste non aliam putat nisi absentiam
beatitudinis qua sancti perfruuntur, habituri sunt
naturaliter insitam ipsius beatitudinis, cujus participes
non erunt, cognitionem, atque desiderium.
Quod adhuc repetens et inculcans, dicit <em>habituros
veritatis et beatitudinis notitiam atque scientiam: ac
per hoc miseros, non esse miseros, neque puniri.</em> Ut
per hoc, quod, juxta istius sensum habituri sunt
cognitionem, scientiam et desiderium beatitudinis et
<nobr><sub></sub></nobr> veritatis, cujus absentia erunt damnati, quodammodo
miseri non sint miseri, et puniti non sint puniti.
Quia ex eo quod erunt in absentia beatitudinis
et felicitatis, possint dici et miseri et damnati; ex
eo autem quod illius beatitudinis et veritatis quae
illis absens erit, habebunt notitiam, scientiam et desiderium,
possint dici non esse miseri nec damnati.
Sed fides Ecclesiae veraciter novit, nullam esse rationalis
creaturae majorem damnationem, quam a Deo
separari; et nulla ejus illuminatione illustrari, nulla
ejus gratia visitari, nulla liberatione salvari, nulla
ejus visione et contemplatione beatificari.</p>
<p>Angeli ergo et homines tanta infelicitate damnati,
et penitus a beatitudinis et veritatis possessione
exclusi, etiamsi nullam extrinsecus poenam,
<nobr><sub></sub></nobr> nullum tormentum sentirent, quid eis prodesset
habere cognitionem, et notitiam, et desiderium,
sicut iste eis promittit, et beatitudinis et veritatis?
Cum hoc eis magis ad tormentum proficeret
habere quantulamcunque notitiam veritatis,
sed nunquam ejus praescientiam promereri; habere
qualecunque desiderium aeternae beatitudinis, nec
unquam tamen ejus possessione laetari. Et ideo absit
ut credantur non esse miserrimi a Deo penitus separati,
aut dicantur non esse puniti ab aeterna beatitudine
<nobr><sub></sub></nobr> funditus exclusi. Vere ergo miseri, et vere in
aeternum damnati erunt qui semper veritatis et beatitudinis
exsules erunt, nulla veritatis luce illuminati,
nulla beatitudinis jucunditate consolati. Et
tamen, excepta hac plena et summa miseria, aderit
eis sine fine etiam exterior poena, ut et intus torqueantur
infelicitate conscientiae, et foris igne gehennae.
Quod utrumque Psalmista breviter ostendit,
dicens ad ipsum Judicem vivorum et mortuorum:
<em>Inveniatur manus tua omnibus inimicis tuis: dextera
tua inveniet omnes, qui te oderunt. Pones eos ut clibanum
ignis in tempore vultus tui: Dominus in ira sua
conturbabit eos, et devorabit eos ignis</em> <strong>(Psal. XX, 9, 10)</strong>.
Quod B. Augustinus brevissime et plenissime his verbis
exponit dicens: [Constitues, inquit, eos ardentes
<nobr><sub></sub></nobr> intrinsecus conscientia impietatis suae in tempore
manifestationis tuae. Deinde conturbati vindicta Domini,
post accusationem conscientiae, dabuntur igni
aeterno devorandi.]</p>
<p>Quae cum ita sint, quaerendum nobis est sollicite
quid, secundum regulam verae fidei, de eis qui illa
aeterna damnatione fuerint puniti sentire debeamus,
ut ex eorum statu qui illic aeternaliter erunt damnati
intelligamus quantum Dominus donare dignatur; cur
ibi nulla jam possit esse emendatio, et cur inde
nulla possit fieri liberatio. Primo igitur illud considerandum
est, quod fides catholica firmissime tenet,
nullum hominem per mortem de corpore exeuntem
aliquod sibi bonum posse comparare meritum, quo
aut iniquitatem suam, in qua mortuus est, possit
<nobr><sub></sub></nobr> deserere, aut ipse in melius commutari. Quia, etsi
sunt aliqui qui, ut ipsius fidei pietas novit, et indulgentiam
peccatorum accipiant post mortem, orationibus,
et oblationibus, et eleemosynis Ecclesiae adjuti,
et quibusdam purgatoriis poenis expiati aeternae
beatitudini sociari mereantur <small>[Note: <nobr><sub></sub></nobr> Attendant novatores nostri saeculi ibi purgatorium
nec non suffragia pro mortuis in Ecclesia obfirmari
et obsigillari.]</small>: non tamen hoc eis
praestat aliquod bonum meritum post mortem additum,
sed potius ante mortem acquisitum. Quia videlicet
tale fuit meritum vitae ipsorum in corpore, ut
etiam post mortem talibus remediis adjuvari mereantur.
Quod Apostolus manifeste ostendit, ubi ait:
<em>Omnes enim nos manifestari oportet ante tribunal
Christi, ut referat unusquisque propria corporis prout
gessit, sive bonum, sive malum</em> <strong>(II Cor. V, 10)</strong>, propria
namque corporis sunt, sive bona sive mala, quae
<nobr><sub></sub></nobr> anima gessit dum esset in corpore: quia sicut nec
ante corpus aliquod bonum aut malum gerere potuit,
quae nondum erat, ita nec post depositionem corporis
aliquod bonum aut malum agere potest, quae
tempus agendi et operandi cum corporis morte finivit.
Nam et illi qui solo originalis peccati reatu obstringuntur,
et sic absque remedio salutari de corpore
exeunt, secundum propria corporis mala damnantur
<small>[Note: <nobr><sub></sub></nobr> Peccatum originale in corpore videtur reponere,
quod nonnulli inter scholasticos fecerunt, Durandus
et Magister in II, dist. 30 et 31, ubi dicit per peccatum
<nobr><sub></sub></nobr> primi parentis fuisse primo infectum corpus per
semen, et a semine rursum infici corpus seminatum,
et tunc animam ex corpore infici, sicut liquor pretiosus
cum inquinato vasi infunditur. Quae quamvis
jam temeraria judicentur, non pugnant tamen expresse
contra fidem: ideoque malumus asserere
Ecclesiam Lugdunensem duntaxat voluisse horum
sententiam damnare, qui animam ante unionem
<nobr><sub></sub></nobr> cum corpore maculam originalem contrahere contendebant.]</small>; quia in corpore utique et cum corpore
illud originale debitum contraxerunt unde in aeternum
<nobr><sub></sub></nobr> damnari mererentur. <em>Omnes itaque manifestari
oportet</em> (sicut Apostolus dicit) <em>ante tribunal Christi,
ut referat et reportet unusquisque propria corporis</em>
<strong>(II Cor. V, 10)</strong>, id est, quae in corpore gessit sive contraxit;
quia utique nec ante corpus aliquid gerere
potuit, nec post corpus gerere potest, cum jam unicuique
non est tempus agendi, sed pro actibus tantummodo
recipiendi. Et ideo certum esse debet fidei
nostrae neminem eorum qui in die judicii aeterna damnatione
puniendi sunt, tale aliquod meritum ex hac
vita secum tulisse, per quod juste ab illo aeterno interitu
liberaretur. Si enim quisquam eorum tale
meritum in praesenti vita sibi praeparasset, nunquam
profecto ab illo justo judice aeternae damnationi traderetur.
Sed quicunque illa damnatione puniendi
sunt, sine dubio tale meritum hinc secum tulerunt,
<nobr><sub></sub></nobr> ut justo judicio nunquam inde absolvi, nunquam liberari
mereantur.</p>
<p>Sed ut illa damnatio, sicut justa, sic etiam aeterna
esse mereatur, ea causa erit quia nulla jam suppetere
poterit emendatio praeteritorum, nulla promereri poterit
melioratio futurorum. Erit namque ibi praeteritis
malis poenitentia, erit etiam liberationis et ereptionis
desiderium; quod tamen nullum habebit effectum. Ubi
ergo tunc erit misericordia Dei, qui nec tanta et tam
longa poenitentia flecti poterit ad indulgendum, nec
ullis damnatorum desideriis, vel etiam rogantium
gemitibus movebitur ad liberandum? Et quomodo
Justus, qui ista contemnet? Qui tantum dolorem conscientiae,
tantam afflictionem creaturae suae non
respiciet? Quae, inquam, causa erit ut nihil ibi salubre,
<nobr><sub></sub></nobr> nihil acceptabile fieri possit? Si enim posset,
nunquam a tanta misericordia, nunquam a tanta justitia
repudiaretur. Cur itaque non potest, nisi quia,
recedente ab eis penitus Deo, nulla in eis esse poterit
gratia specialis, per quam eis donetur pietas fidei,
spei et charitatis, ut tali pietate poeniteant de
praeteritis, tali pietate desiderent de futuris, id est
pie credendo, pie sperando et diligendo? Et quia
jam, ut dictum est, funditus a Deo separati, et sola
omnipotentiae ejus virtute ad aeterna supplicia servati,
nunquam poterunt esse participes Spiritus sancti,
etiamsi <small>[Note: <nobr><sub></sub></nobr> Docet fidem aliqualem in damnatis remansuram,
quod non de fide theologica, sed de humana et acquisita
debet intelligi, et sic qui ex Christianis
damnatur, multorum mysteriorum fidem retinent,
juxta illud Jacobi: <em>Daemones credunt et contremiscunt.</em>]</small> fuerit ibi aliqua fides, sive ex memoria
praeteritorum, quae hic audierunt, vel didiscerunt,
sive ex terrore et manifestatione praesentium, quae
tunc apparebunt: manifestata scilicet omnibus Dei
<nobr><sub></sub></nobr> et Christi ejus virtute et potestate, tam in majestate,
quae in ejus judicio apparebit, quam in aeterna remuneratione
justorum, et aeterna damnatione iniquorum.
Quae utique nulli poterunt esse ignota, nulli
<nobr><sub></sub></nobr> non confessa, nulli non vel ipsius terroris necessitate
adorata. Tunc enim generaliter subjecta omnis
creatura Creatori, sive pietate, ut in sanctis angelis
et sanctis hominibus, sive necessitate, ut in angelis
malignis et hominibus impiis, implebitur perfecte
quod Apostolus per prophetam scriptum esse commemorat,
dicens: <em>Vivo ego, dicit Dominus Deus,
quia mihi curvabunt omnia genu, et omnis lingua confitebitur
Domino</em> <strong>(Rom. XIV, 11)</strong>.</p>
<p>Unde etiam illud manifeste in eodem judicio fiet
quod Scriptura de impiis futurum praedixit: <em>Dicent
inter se poenitentiam agentes, et prae angustia spiritus
dolentes: Hi sunt quos aliquando habuimus in
derisum et in similitudinem improperii. Nos insensati
vitam illorum aestimabamus insaniam, et finem illorum
sine honore; quomodo ergo computati sunt, inter filios
</em><nobr><sub></sub></nobr> <em>Dei, et inter sanctos sors illorum est? Ergo erravimus
a via veritatis, et justitiae lumen non luxit nobis, et
sol non est ortus nobis</em> <strong>(Sap. V, 3-6)</strong>, et caetera
quae multiplici dolore plena illo die dicturi sunt. Si
ergo ex tanta divinae virtutis, et Christi Domini manifestatione,
et terrore tam magni et tam manifesti
aeterni judicis fuerit aliqua fides vel eorum qui aliquando
crediderunt, vel etiam infidelium qui tam
praesenti majestate et terrore credere compellentur,
ita ut in illa sua lamentatione, sicut jam commemoravimus,
dicant: <em>Erravimus a via veritatis, et justitiae
lumen non luxit nobis, et sol non est ortus nobis</em>
<strong>(Ibid., 6)</strong>; jam tamen talis fides in illis qui, ut saepius
dictum est, penitus a Deo deserti, nec ulla ejus
gratia illustrati erunt, profecto non erit ex pietate
<nobr><sub></sub></nobr> amoris, sed ex necessitate terroris: qualem et in
daemonibus esse fidem beatus Jacobus apostolus testatur,
dicens: <em>Et daemones credunt, et contremiscunt</em>
<strong>(Jac. II, 19)</strong>. Talis ergo fides non eis valebit ad salutem
sed ad confusionem, ut quemadmodum in
psalmo scriptum est: <em>Erubescant et conturbentur in
saeculum saeculi, et confundantur, et pereant</em> <strong>(Psal.
LXXXII, 18)</strong>. Spes vero nulla jam in eis esse poterit,
aeterna sententia condemnatis, et de liberatione sua
penitus desperatis: similiter et charitas, qua et pie
Deum diligant, et proximum secundum Deum, vel in
Deo, aut propter Deum, nulla eis inesse poterit, cum
deseruerit eos ipse Deus charitas, nec adfuerit eis
illa gratia Spiritus, de qua Apostolus dicit: <em>Quia
charitas Dei diffusa est in cordibus nostris per Spiritum
</em><nobr><sub></sub></nobr> <em>sanctum, qui datus est nobis</em> <strong>(Rom. V, 5)</strong>, et
simul ab eis recesserit, et gratia Domini nostri Jesu
Christi, et charitas Dei, et communicatio Spiritus
sancti. Nam et si dives ille jam apud inferos condemnatus
<nobr><sub></sub></nobr> fratres suos, quos in carne reliquerat, velut
secundum Deum dilexisse videtur, pro quibus,
ne in illum locum tormentorum venirent, anxius satagebat
et deprecabatur <strong>(Luc. XVI, 27)</strong>; non tamen
vere secundum Deum fiebat, quod non instinctu divinae
charitatis, sed vel terrore praesentis damnationis,
vel amore humanae affectionis ab eo extorquebatur.
Quia ergo nulla jam in eis esse poterit per
illuminationem Dei et donum Spiritus sancti, pietas
fidei, et charitatis nulla bonae spei exspectatio; ideo
nulla eorum poenitentia de praeteritis, nullum desiderium
de futuris a justo et misericordi judice suscipietur;
quia haec tunc non erunt ex pietate, et
amore divinae gratiae, sed tantum ex necessitate tribulationis
et angustiae. Tunc itaque subtracto a se
<nobr><sub></sub></nobr> penitus divinae illustrationis lumine, et ab illo gaudio,
quod bono et fideli servo promittitur, dicente
Domino: <em>Intra in gaudium Domini tui</em> <strong>(Matth. XXV,
21)</strong>, penitus exclusi et alienati remanebunt extra
lumen Dei; et hoc: <em>Erit eis mitti in tenebras exteriores,</em>
et in illam noctem horrendam de qua Dominus ait:
<em>Venit nox quando nemo potest operari</em> <strong>(Joan. IX, 4)</strong>.
Et alio loco misericorditer admonet, dicens: <em>Ambulate
dum lucem habetis, ne tenebrae vos comprehendant</em>
<strong>(Joan. XII, 35)</strong>. Et ideo qui in talibus tenebris atque
in tali nocte erunt, nihil jam poterunt pie et fructuose
operari, quod vel a justo judice possit suscipi,
vel unde ipsi mereantur ab illa aeterna damnatione
liberari. Et quia nulla poterit esse pia poenitentia,
nulla erit delicti indulgentia; consequenter
<nobr><sub></sub></nobr> nec ullus finis supplicii. Et quaecunque in eis esse
poterit recordatio veritatis sive beatitudinis, tanta
erit quanta humano sensu vel tenuiter potest attingi,
non qualis per Dei gratiam solet inspirari. Tunc
enim implebitur quod terribiliter unicuique Scriptura
dicit; et tantummodo <em>sola vexatio intellectum
dabit auditui</em> <strong>(Isa. XXVIII, 19)</strong>; et iterum: <em>Quia nec
opus, nec ratio, nec sapientia, nec scientia erunt apud
inferos, quo tu properas</em> <strong>(Eccle. IX, 10)</strong>. Nullum namque
ibi erit opus bonum aliquod meritum acquirendi,
nulla ratio vel juste excusandi, vel digne satisfaciendi,
nulla sapientia ex illustratione veritatis, nulla
scientia in exercitio alicujus virtutis: quomodo
ergo juxta istum habebunt cognitionem et notitiam
veritatis, cujus et illuminatione et contemplatione
<nobr><sub></sub></nobr> aeternaliter privati erunt?</p>
<p> <small>[Note: <nobr><sub></sub></nobr> Ait damnatos non ferri desiderio in beatitudinem,
sed seipsum postea exponit: Non habent, inquit,
desiderium, id est pietatem desiderii, quia ex
amore sui inordinatio, nullo habito respectu ad
Deum, ipsam desiderant.]</small> Quomodo habebunt ejusdem veritatis et beatitudinis
desiderium, in quibus nullus erit amor pietatis,
quo aut veritas vere diligatur, aut vera beatitudo
veraciter desideretur? Poterunt fortasse habere
quamdam scientiam veritatis in eo quod se agnoscent
dignos talibus esse suppliciis, quod se agnoscent
justo judicio condemnatos, nec unquam ab
<nobr><sub></sub></nobr> aeterno et justo judicio [<em>al.,</em> judice] liberandos; sed
totum hoc eis proficiet ad tormentum, non ad consolationis
solatium. Sic etiam poterunt habere desiderium
cujusdam beatitudinis suae, [<em>f., hic suabudiendum</em>
non] ut ab illis tormentis erui, et aliqua pace
vel quiete refrigerari mereantur.</p>
<p>Ipsam autem veritatem Dei, ipsam beatitudinem
Dei nosse et desiderare donum est piorum, et Dei
spiritu illuminatorum, non impiorum perpetua caecitate
atque infelicitate damnatorum; quia etsi fuerint
ibi aliqui fortassis qui, ex his qui aliquando
crediderant et cognoverant, meminerint aliquatenus
ipsius veritatis vel beatitudinis, ad hoc tantum eis
valebit ipsa memoria, ut magis doleant, magis poeniteant,
magis juste damnatos se esse cognoscant. Desiderantes
<nobr><sub></sub></nobr> quidem habere tempus emendandi, ut
possent evadere supplicium, nec tamen habentes pietatem
ipsius desiderii, qua promereantur Deum.
<small>[Note: <nobr><sub></sub></nobr> Accedebat Erigena ad haeresim Pelagii volens
<nobr><sub></sub></nobr> damnatos frui beatitudine naturali. Imo pejus multo
quam Pelagius sentiebat, quia quod tantum de parvulis
decedentibus absque baptismo statuerat, ipse
de peccatoribus adultis contendebat.---Bellarmin.,
lib. I de Purgatorio, cap. 9.]</small> Cesset itaque iste eos qui a Deo non illuminabuntur,
et alienati a vita Dei, nulla veritatis et beatitudinis
dulcedine consolabuntur, dicere non esse miseros
nec damnatos. Quia haec est vera et aeterna
miseria alienari a beata vita. Et nulla major potest
esse damnatio, quam penitus excludi et repelli a
Deo, et nullam spem, nullum recursum jam habere
posse ad Deum. Unde consideret fidelis quisque quam
vanum et insanum sit quod iste conatur? ut
qui de Deo beati esse nunquam poterunt, ex se
ipsis beatos esse posse contendat: id est non aliqua
Dei gratia, sed quibusdam, ut ipse putat, bonis
<nobr><sub></sub></nobr> naturae. Quae etiamsi omnipotens Deus in illis
relinquat, erit ei ad testimonium suae bonitatis, erit
ei illis ad testimonium justae damnationis: ut ipsi
etiam possint cognoscere veritatem justi judicii
in se expletam, atque ita suo etiam judicio condemnentur.</p>
<p> <small>[Note: <nobr><sub></sub></nobr> Multa deerant hic, reposita ex ms. Cod. Corb.]</small> Hanc horribiliter ineffabilem et ineffabiliter horribilem
iniquorum et impiorum damnationem absque
ulla consolatione divinae miserationis, absque ulla
illuminatione veritatis, beatus Augustinus breviter
ita inculcat, et omnimodis cavendam praemonet dicens:
[Cavendi sunt inferiores inferi, id est post
hanc vitam poenae graviores, ubi nulla potest esse
commemoratio veritatis, et, quia nulla est ratiocinatio,
ideo nulla rationis actio, quia non illam perfundit.
<nobr><sub></sub></nobr> <em>Lumen verum, quod illuminat omnem hominem
venientem in hunc mundum</em> <strong>(Joan. I, 9)</strong>. Quare
festinemus, et ambulemus cum dies praesto est, ne
nos tenebrae comprehendant; festinemus a secunda
morte liberari, ubi nemo est qui memor sit Dei, et
ab inferno, ubi nemo confitebitur Deo.] Item cum
exponeret verba psalmi ubi dictum est: <em>In inferno
autem quis confitebitur tibi?</em> <strong>(Psal. VI, 6.)</strong> confessus
<nobr><sub></sub></nobr> est, inquit, in inferno ille dives, de quo Dominus
dicit: <em>Quod Lazarum vidit in requie, ipse autem in
tormentis dolebat</em> <strong>(Luc. XVI, 23)</strong>, usque adeo confessus,
ut etiam moneri suos vellet ut se a peccatis
cohiberent, propter poenas quas apud inferos esse
non credunt. Quamvis ergo frustra confessus est,
tam sibi merito illa accidisse tormenta, quando
etiam suos ne in haec inciderent doceri cupiebat.
Quid ergo est: <em>In inferno autem quis confitebitur tibi?</em>
<strong>(Psal. VI, 6.)</strong> An in inferno vult intelligi, quo post
judicium praecipitabuntur impii, ubi jam, propter
profundiores tenebras, nullam Dei lucem videbunt
cui aliquid confiteantur. Nam iste adhuc elevatis
oculis, quamvis immani profundo interposito, potuit
tamen videre Lazarum in requie constitutum,
<nobr><sub></sub></nobr> ex cujus comparatione ad confessionem coactus est
meritorum suorum. In his verbis sancti doctoris
non est fortasse necessarium ut duo inferi intelligantur,
unus quo nunc praecipitantur animae damnatorum,
et alius quo post judicium praecipitabuntur
etiam cum suis corporibus illae ipsae animae punitorum:
sed unus atque idem infernus potest intelligi,
nunc aliquando mitior in cruciatibus animarum;
post judicium vero atrocior et horribilior in cruciatibus
animarum simul et corporum. Nam et Dominus
noster utramque inferni poenam, et praesentis
videlicet saeculi, et futuram uno gehennae nomine in
Evangeliis significare videtur, cum et de praesenti
supplicio dicit: <em>Timete eum qui, postquam occiderit,
habet potestatem mittere in gehennam</em> <strong>(Luc. XII, 5)</strong>;
<nobr><sub></sub></nobr> et de futuro: <em>Sed potius,</em> inquit, <em>eum timete qui potest
et animam et corpus perdere in gehennam</em> <strong>(Matth.
X, 28)</strong>. Et sancti Patres Ecclesiae frequenter inveniuntur
eumdem ignem aeternum, et ante judicium
et post judicium damnatis impiis inferendum sensisse.
Sed praefatus doctor tantam intra utramque
damnationem significat esse distantiam, ut nunc per
quasdam visiones et manifestationes divinitus procuratas
possit illic aliquatenus lux Dei sentiri, per
quam damnati saltem ad confessionem suorum scelerum
compellantur, ut dum aliquid divinae lucis intuentur,
habeant ex ipso indultae visionis respectu,
cui confiteantur. Tunc autem majoribus jam et irremediabilibus
tenebris oppressi, nihil tale mereantur
aspicere, per quod possint ad confessionem aliquam
<nobr><sub></sub></nobr> provocari, ut verissime de eis scriptum intelligatur:
<em>Quoniam non est in morte qui memor sit tui;
in inferno autem quis confitebitur tibi?</em> <strong>(Psal. VI, 6.)</strong>
Unde et propheta Isaias hanc irremediabilem damnationem
praevidens, et praevidendam atque praecavendam
attentissime commonens, ubi jam nullus
erit locus Deum inveniendi, nulla gratia Deum invocandi:
<em>Quaerite,</em> inquit, <em>Deum, dum inveniri potest,
invocate eum dum prope est</em> <strong>(Isa. LV, 6)</strong>. Manifeste
ostendens eum nequaquam in illa jam damnatione
<nobr><sub></sub></nobr> posse inveniri, nec a miseris damnatis tanquam longe
positum, et a se penitus alienatum ulla invocatione,
ulla supplicatione placandum <small>[Note: <nobr><sub></sub></nobr> Huc usque omissa in ms. Cod. Thuan.]</small>.</p>
<p>Addit adhuc iste et dicit: <em>In diabolo et impiis hominibus
non puniri, nisi perversitatem propriae voluntatis,
nec peccasse naturam, sed voluntatem.</em> Ecce iterum
rem novam et inauditam. Quod iste dicit: in diabolo
et impiis hominibus aeterna perditione damnatis
non esse puniendam a Deo naturam ipsorum, sed tantummodo
perversam voluntatem eorum; eo quod, juxta
istius sensum, non peccaverit natura eorum, sed
voluntas. Fides autem Ecclesiae veraciter novit et firmissime
tenet quia natura rationalis sive in angelis sive
in hominibus, sicut naturalem habet a Deo insitam rationem,
ita naturalem habeat a Deo insitam voluntatem:
<nobr><sub></sub></nobr> et hoc totum, id est naturam cum ratione
sua, vel naturam cum voluntate sua simul
unam esse naturam; ita ut nec natura ista rationalis
possit esse absque voluntate, nec voluntas absque
natura <small>[Note: <nobr><sub></sub></nobr> Agit contra Erigenam ad hominem, qui voluntatem
solam peccasset non naturam tenebat; quasi
<nobr><sub></sub></nobr> voluntas agat aliquid quod non agat homo, et in hoc
Erigenam delirare et insanire merito asserit.]</small>. Quidquid ergo ista natura vult, non potest
alienum esse ab ipsa natura, ut ad solam voluntatem
referatur; quia quando aliquid vult ista natura, non
utique in parte sui vult et in parte non vult, sed tota
utique vult. Sive itaque ad bonum moveatur, ipsa
voluntate tota hoc agit; sive e contrario ad malum
similiter tota hoc agit. Et ideo sive ad bonum sive
ad malum moveatur, tota utique movetur. Sed cum
movetur ad bonum, virtus est; cum movetur ad malum,
vitium ejus est. Et ideo, sicut per virtutem tota
melior efficitur, cum movetur ab bonum; sic per vitium
<nobr><sub></sub></nobr> tota deterior fit, cum movetur ad malum. Non
ergo sola voluntate melioratur ex virtute, sed tota
melioratur; nec sola voluntate deterioratur ex vitio,
sed tota deterioratur: ita ut et per virtutem non sola
voluntas, sed tota ipsa natura efficiatur bona; et e
contrario per vitium non sola voluntas, sed tota ipsa
natura efficiatur mala, non amittendo bonum substantiae
suae, sed corrupta et depravata vitio voluntatis
suae. Cum ergo natura haec recte agit, tota agit,
quia tota hoc vult. Et cum perverse agit, similiter
tota agit, quia tota hoc vult. Et ideo justum est apud
Deum ut et pro bene gestis tota glorificetur, et e
contrario pro male gestis tota damnetur. Nam si in
angelis malignis et hominibus impiis non peccavit
natura, sed voluntas. Ergo et in angelis sanctis et
<nobr><sub></sub></nobr> in hominibus piis non aliquid recte egit vel aliquid
boni meruit eorum natura, sed sola voluntas. Et si
in ipsis angelis malignis et hominibus impiis non
tota natura, sed sola voluntas damnabitur; ergo et
in istis, id est sanctis angelis et hominibus non
tota natura, sed sola voluntas glorificabitur. Sed
certissimum est, et indubitanter fides tenet, quia
et angelorum sanctorum tota natura jam beatificata
et glorificata est; similiter et sanctorum hominum
tota natura et beatificanda est et glorificanda. Ita
<nobr><sub></sub></nobr> ergo e contrario absque ulla dubitatione tenendum
est quia et in angelis malignis et in hominibus impiis
non sola voluntas, sed tota natura damnabitur,
quia tota peccavit. Iste autem, contra omnem fidem,
et veritatem Dei, ideo tale argumentum introduxit,
ut scilicet angelos, et homines malos in sola dicat
voluntate damnandos, ut habeat locum ejus insana
fallacia, et possit dicere, sicut superius jam dixit, in
igne aeterno nullam aliam futuram esse poenam, nisi
absentiam beatitudinis: ut et nullam ibi poenam
extrinsecus patiatur natura angelica vel humana;
quia, juxta hujus sensum, non peccavit, et sola intrinsecus
in conscientia puniatur voluntas, quia, ut
iste dicit, sola peccavit; et puniatur non aliquo tormento
poenae exterioris, sed sola absentia beatitudinis,
<nobr><sub></sub></nobr> quam non habebit, et prohibitione pravi desiderii
sui, quod ei explere non licebit. Quae omnia
quam sint contraria fidei et veritati, et quantum faveant
voluntati diaboli adulando hominibus, ne aut
veraciter se peccasse recognoscant, dum eorum natura
non peccasse defenditur, nec veraciter se esse
puniendos, dum non eorum natura, sed sola voluntas
dicitur condemnanda, manifestissime omnibus
patet, qui salutis suae curam gerunt, qui haeretica
figmenta, et deliramenta longe a se rejiciunt, et
evangelicam atque apostolicam veritatem fideliter
sequuntur.</p>
<p>Sed ut de his quae contra ejus vesanam et impiam
definitionem diximus, certius et firmius qui haec
legerit instruatur subjungimus hic verba beati Augustini,
<nobr><sub></sub></nobr> quibus de hac re clarissime et plenissime
docet, dicens: [Nullum est quod dicitur malum, si
nullum sit bonum; sed bonum omni malo carens integrum
bonum est. Cum vero inest malum, vitiatum
vel vitiosum bonum est; nec malum unquam potest
esse ullum, ubi est bonum nullum: unde res mira
conficitur, ut, quia omnis natura, in quantum natura
est, bonum est, nihil aliud dici videatur, cum
vitiosa natura mala esse natura dicitur, nisi malum
esse quod bonum est, nec malum esse nisi quod
bonum est, nec res aliqua mala esset, si res ipsa quae
mala est natura non esset.] Et paulo post dicit:
Cavendum est ne incidamus in illam sententiam propheticam
ubi legitur: <em>Vae his qui dicunt quod bonum
est, malum, et quod malum est, bonum; qui dicunt
</em><nobr><sub></sub></nobr> <em>tenebras lucem, et lucem tenebras; qui dicunt dulce
amarum, et amarum dulce</em> <strong>(Isa. V, 20)</strong>. Et tamen
Dominus ait: <em>Malus homo de malo thesauro cordis
sui profert mala</em> <strong>(Matth. XII, 35)</strong>. Quid est autem
<em>malus homo,</em> nisi mala natura, quia homo natura
est? Porro, si homo aliquod bonum est quia natura
est, quid est <em>malus homo,</em> nisi malum bonum? Tamen
cum duo ista discernimus, invenimus nec ideo
malum quia homo est, nec ideo bonum quia iniquus
est. Sed bonum quia homo, malum quia iniquus.
Quisquis ergo dicit, malum est hominem esse, aut
bonum est iniquum esse, ipse incidit in propheticam
illam sententiam: <em>Vae his qui dicunt quod bonum
est malum, et quod malum est bonum</em> <strong>(Isa. V,
<nobr><sub></sub></nobr> 20)</strong>. Opus enim Dei culpat, quod est homo, et vitium
hominis laudat, quod est iniquitas. Omnis itaque
natura, etiamsi vitiosa est, in quantum natura
est, bona est; in quantum vitiosa est, mala est.</p>
<p>Ecce venerabilis doctor non dicit solam vitiatam,
vel vitiosam voluntatem hominis malam esse, sed
vitiosam hominis naturam, malam esse naturam: et
rem quae mala est naturam esse confirmat; et malum
hominem dicit malam esse naturam. Ita enim
ait: [Quid est autem malus homo, nisi mala natura?]
Non dixit quod malus homo tantummodo
mala voluntas sit, sed mala natura. Videlicet quia,
cum malus est homo, non sola voluntate, sed tota
sua natura malus est. Docet tamen fideliter discernendum,
cum dicimus, <em>malus homo,</em> inter opus Dei
<nobr><sub></sub></nobr> et vitium ipsius hominis; quia videlicet, hominem
esse opus Dei est, iniquum esse vitium hominis
est. Atque ita naturam, etiamsi vitiosa est, in quantum
natura est, bonam esse: in quantum vitiosa
est, malam esse. In omnibus ergo his non solam, ut
iste asserit, voluntatem, sed ipsam naturam dicit
esse bonam, in quantum natura est; ipsam autem
naturam dicit esse malam, in quantum vitiosa est.
Hoc itaque fideliter sequendum, catholice sapiendum,
firmissime retinendum est, ut certissime
cognoscamus nec maligni angeli nec mali hominis
voluntatem solam, sed totam eorum naturam malam
esse cum peccant, et totam eorum naturam
mala aeterna perpessuram esse cum damnabuntur.</p>
<p>Addit iste adhuc et dicit: <em>Nec in primo homine
</em><nobr><sub></sub></nobr> <em>peccasse naturae generalitatem, sed uniuscujusque
individuam voluntatem. Si ea natura delinqueret, cum
una sit, tota profecto periret.</em> In his verbis apertissime
affirmare conatur non solum in caeteris hominibus
non peccare naturam, sed solummodo voluntatem;
sed etiam in primo homine similiter non
peccasse naturam, sed solam voluntatem, et ideo
non peccasse in eo generaliter humani generis naturam,
quia nec ejus peccavit natura; sed peccasse
in eo tantummodo specialem et propriam uniuscujusque
voluntatem, quia et ipse, juxta hujus sensum,
sola tantummodo voluntate peccavit.</p>
<p>Et affirmat quod <em>si tota hominis natura peccasset,
tota profecto periret. Nunc autem quia sola voluntas
peccavit, sola vitiata est; natura illoesa permansit.</em>
<nobr><sub></sub></nobr> Quid ergo dicemus ad haec tam exquisita et inaudita
phantasmata? nisi ut opponamus e contrario testimonia
Scripturarum Dei, quibus verissime cognoscamus,
et fidelissime teneamus, totam in illo homine
naturam peccasse, totam periisse, totam ad posteros
ejus peccato et perditioni obnoxiam transmissam
esse: sicut Apostolus manifestissime docet,
dicens: <em>Per unum hominem peccatum intravit in
mundum, et per peccatum mors, et ita in omnes homines
pertransiit, in quo omnes peccaverunt</em> <strong>(Rom. V,
12)</strong>. Non ait: Per unius hominis voluntatem peccatum
intravit in mundum, sed <em>per unum hominem;</em>
nec ait et ita in omnium voluntates pertransiit, sed
<em>ita in omnes homines pertransiit;</em> nec subjunxit: in
<nobr><sub></sub></nobr> quo omnium voluntates peccaverunt, sed <em>in quo omnes
peccaverunt.</em> Per unum ergo hominem peccatum
intravit in mundum, per totam scilicet et plenam,
qua homo constat, naturam. Et sicut in ipso tota est
vitiata peccato, ita in omnes homines tota pertransit
vitiata peccato, ut ex illa origine tota peccatrice
traheretur omnium hominum natura tota peccatrix;
quia in toto illo homine peccante tota omnium natura
peccavit. Unde <em>et omnes,</em> sicut idem Apostolus
dicit, effecti sunt non voluntate, sed <em>natura filii irae.</em>
Ita namque ait: <em>Et eramus natura filii irae, sicut
et caeteri</em> <strong>(Eph. II, 3)</strong>. Vere <em>enim natura</em> efficiuntur
<em>filii irae omnes</em> qui ex illa vitiata radice nascuntur,
non qualis ipsa natura a Deo condita est, sed qualis
per illum peccando effecta est. Ex quorum omnium
<nobr><sub></sub></nobr> persona Psalmista ait: <em>Ecce enim in iniquitatibus
conceptus sum, et in peccatis concepit me mater
mea</em> <strong>(Psal. L, 7)</strong>. Ecce natura peccatrix in iniquitatibus
concepta, in peccatis procreata. Hanc naturam,
quae in Adam tota periit, et ad ejus posteros
tota perdita transmissa est: Venit Dominus noster
Jesus Christus quaerere et salvare non ex parte, id
est in sola voluntate, sed omnino totam. Sicut ipse
dicit: <em>Venit enim filius hominis quaerere et salvum
facere quod perierat</em> <strong>(Luc. XIX, 10)</strong>. Et quia tota perierat,
et totam ille venit salvam facere. Ideo totam
eam suscepit, id est et animam, et corpus hominis,
ut ex toto eam sua morte et resurrectione salvaret:
animam a peccatis justificando, et corpus a mortuis
suscitando. Sicut Apostolus ait: <em>Quia mortuus est
</em><nobr><sub></sub></nobr> <em>propter delicta nostra, et resurrexit propter justificationem
nostram</em> <strong>(Rom. IV, 25)</strong>. Quicunque ergo
naturam humanam non totam periisse dicit, quid
aliud quam sacramentum divinae incarnationis, quantum
in se est, evacuare contendit? Sine causa enim
Dominus totam eam sua incarnatione suscepit, si
non tota indigebat salute, si non tota indigebat salvatore.
Mirum est autem quomodo iste dicat in
primo illo homine uniuscujusque nostrum proprias
voluntates peccasse, quae omnino necdum erant;
et naturam omnium nostrum non peccasse, quae utique
in illo erat. Quod autem dicit: <em>Quia si tota illius
hominis natura peccasset, tota profecto periret:</em>
ergo consequens est, secundum illius sensum, ut si
sola in illo voluntas peccavit, sola utique perierit;
<nobr><sub></sub></nobr> et si periit, profecto indiget liberante, salvante, et
reformante, ut sana et libera esse possit per eum
qui dicit: <em>Si vos Filius liberaverit, vere liberi eritis</em>
<strong>(Joan. VIII, 36)</strong>. Et quomodo iste in tota ista vanissima
disputatione sua liberum arbitrium ex virtute
naturae, et non ex dono gratiae defendit? Et si,
juxta eum, sola periit voluntas, et natura salva remansit,
ergo Veritas, quod absit! non verum dixit,
ubi de se ait: <em>Quia totum hominem sanum fecit in
sabbato</em> <strong>(Joan. VII, 27)</strong>.</p>
<p>8. Subjungit iste et dicit: <em>Proinde in nullo naturam
puniri, quia ex Deo sit, et non peccet, sed motus
voluntarius libidinosus puniatur. Ideoque in impiis
supplicia non perpeti quod Deus fecit, sed quod
</em><nobr><sub></sub></nobr> <em>superbia vitiose invenit. Libidinem perversae voluntatis
cruciari, dum ea quae male aut indigne appetit, habere
non sinatur.</em> Quod ergo ait: <em>In nullo naturam puniri
quia a Deo sit, et non peccet,</em> dupliciter est contrarium
fidei et veritati. Quia et natura angelica sive
humana peccatrix, sicut superius multipliciter ostensum
est, justo Dei judicio, et aeterna damnatione punitur:
cum enim non possit, nec debeat impunitum
esse malum, necesse est ut ibi puniatur ubi invenitur,
et a quo perpetratur, id est in ipsis naturis quibus
peccata commissa sunt, et quae peccando corruptae
et depravatae sunt; et ideo pro his juste damnantur.
Et ipsa angelica vel humana natura, licet ex
Deo sit non generatione sed creatione, non nativitate
sed origine, tamen et peccare potest, et peccat.
<nobr><sub></sub></nobr> Utrumque ergo fides catholica confitetur, quia
utrumque verum novit, id est et veraciter propter
peccatum puniri naturam; et e contrario
utrumque iste negat, dum nec naturam puniri, nec
naturam peccare confirmat. Itaque nec, secundum
ejus assertionem, inventa est natura a Deo condita
quae non peccet, sicut nec illa natura quae sola a
Deo est genita. Fides autem vera firmissime tenet
omnem rationalem naturam, et angelicam et humanam
quantum in se est, posse peccare sicut manifeste
peccavit et in angelis refugis et in hominibus
per mandati transgressionem lapsis. Quod autem in
electis angelis eadem natura non peccat, divinae est
gratiae, divinae est bonitatis, ut et boni sint ex natura,
et boni perseverent ex gratia. Sola autem illa natura
<nobr><sub></sub></nobr> peccare nunquam possit, quae sic est ex Deo ut hoc
sit quod Deus, non ex nihilo condita, sed ex ipso genita
vel procedens, quod est sine dubio unigenitus Dei
Filius, et Spiritus sanctus. Unde iste qui nullam aliam
naturam dicit non peccare, manifestissima blasphemia
creaturam Creatori conatur exaequare. Et quid
aliud ei restat nisi ut ejusdem naturae esse dicat
angelicum vel humanum spiritum, cujus et Deus est,
sicut impii antiqui haeretici dixerunt? Et cum illi
duas naturas separatim inter se contrarias introduxerint,
unam bonam quae mala esse non possit, et
alteram malam quae bona esse non possit; iste, novo
et inaudito genere erroris in eodem angelico vel
humano spiritu, et naturam dicit non peccare, id
est malam esse non posse; et voluntatem peccare,
<nobr><sub></sub></nobr> id est malam esse posse. Et ideo cum dixisset naturam
non peccare nec puniri, ut solam voluntatem
hominis peccare confirmet, statim subdidit: sed
motus voluntarius libidinosus puniatur.</p>
<p>9. Et hoc ipsum repetens et inculcans subjunxit,
atque ait: <em>In impiis supplicia non perpeti quod
Deus fecit, sed quod superbia vitiose invenit.</em> Quibus
utique verbis, sicut et superius, naturam angelorum
sive hominum impiorum nunquam poenas passuram
esse confirmat; sed, quod superba voluntas vitiose
admisit, hoc in sola voluntate puniendum esse.</p>
<p>10. Et quasi ab eo quaereremus quae esset poena
futura ipsius vitiosae voluntatis, velut exponendo
addidit: <em>Libidinem perversae voluntatis cruciari dum
</em><nobr><sub></sub></nobr> <em>ea quae male aut indigne appetit, habere non sinatur.</em>
Ecce qualem cruciatum futurum dicit malae voluntatis
in angelis et hominibus impiis, id est non
ignis aeterni, non alicujus exterioris supplicii, sed ex
eo tantummodo, quia, quod male cupiunt, oppressae
et coercitae implere non possunt. Ita fit ut non solum
naturam angelorum vel hominum malorum
nunquam peccare, nunquam puniendam esse; sed
etiam ipsam voluntatem, quam in eis peccare concedit
nullam poenam sensuram, nullum supplicium
passuram esse confirmet, nisi quale et in hac vita
omnes pravi homines patiuntur, dum ea quae prave
cupiunt, vel divino judicio obsistente, vel alia qualibet
necessitate cogente, implere minime permittuntur,
unde manifestum est omnem poenam, omnem
<nobr><sub></sub></nobr> cruciatum, omne tormentum futurae damnationis,
quod omnipotens Deus tam frequenter et tam
terribiliter comminatur, eum penitus denegare; et
ideo, tanquam fidei nostrae contrarium et veritatis
inimicum, procul ab auribus, procul a cordibus fidelium
repellendum.</p>
<p>11. His tantis et talibus subjungit brevissimam
definitionem, et dicit: <em>Ex nullo bono malum esse.</em>
Quod ut vigilanter intelligere possimus, illud imprimis
considerandum est, quia potest aliquod bonum
esse malum: sicut ipsa natura angelica vel humana
utique in suo modo et in suo genere bonum est:
sed hoc naturae bonum potest vitio fieri malum, ut
et in quantum natura est, bonum esse permaneat,
et in quantum vitiatum est, malum esse incipiat;
<nobr><sub></sub></nobr> atque ita bonum malum esse non dubitetur; ut autem
hoc fiat, id est, bonum malum esse incipiat,
nullam habet praecedentem causam, unde hoc velut
consequenter fiat. Nam si, verbi gratia, quaeratur
quae causa sit ut illa vel illa natura sit aliquod
bonum, invenitur utique summum bonum Deum
esse, et ab ipso summo bono omne bonum esse;
si quaeratur unde ille vel ille sapiens sit et justus,
invenitur similiter summam sapientiam,
summam justitiam Deum esse; et ideo ipsum
esse summam et certissimam causam unde omnis
qui vere est sapiens sit sapiens, et unde omnis
qui vere est justus sit justus. Ut ergo sit aliquis
bonus, sapiens, justus, est causa praecedens et efficiens
ipsa summa sapientia, summa justitia. Sed
<nobr><sub></sub></nobr> nunquid eodem modo dicere possumus, si quaeratur
a nobis unde bonum malum esse incipiat, ut respondeamus
aliquod summum malum esse extra omnem
naturam angelicam vel humanam, et ex ipso summo
malo fieri quidquid in ipsis creaturis est malum; ut
angelus malus et homo malus quasi inde habeant
causam praecedentem et efficientem malitiae suae, qua
ex bono mali efficiuntur. Nam etiam angelus sicut
et homo utique bonus fuit, et malus esse coepit.
Unde ergo habuit causam praecedentem, qua fieret
malus. Nunquid Deus bonus potuit esse causa qua
effectus sit angelus malus? absit: quia summe bonus
mali causa esse non potuit: similiter absit ut
dicamus esse aliquod summum malum, et ipsum
<nobr><sub></sub></nobr> esse praecedentem causam qua bonus angelus fieret
malus. Quia si hoc dicimus, manifeste contra fidei
veritatem duo principia introducimus, id est sicut
principium boni, ita et principium mali. Sed hoc
absit, ut diximus, quia nulla est omnino mali natura,
nec existit substantialiter, ut alicujus rei principium
esse possit; sed defectus a bono, appellatur malum:
sicut defectus lucis, tenebrae, et defectus sanitatis,
languor.</p>
<p>Iste igitur defectus a bono, quod appellatur malum,
unde factus est in diabolo, qui primus peccavit?
Ex Deo non est factus, quia Deus auctor mali non
est; ex aliqua mali substantia non est factus, quia
nulla mali substantia est. Si autem quis dicat propria
ipsius voluntate hoc factum esse, ut ex bono
<nobr><sub></sub></nobr> fieret malus, quaerendum est utrum illa voluntas,
quae hoc in illo fecit, bona fuerit, an mala. Si bona,
quomodo bona voluntas causa esse potuit malae voluntatis?
sin autem mala voluntas hoc in illo fecit
ut ex bono fieret malus, ipsam malam voluntatem,
qua hoc factum est, quis fecit? Quod cum inveniri
nullatenus possit, vere confitendum est nullam praecessisse
causam efficientem illius voluntatis malae
qua bonus angelus factus est malus; sed potius causam
esse deficientem, quia defectus a bono, ut dictum
est, appellatur malum: similiter et in homine
peccante, ut ex bono fieret malus, nec Dei utique
voluntas causa esse potuit nec natura mali, quam
nullam esse constat; nec bona voluntas ipsius
hominis, quae mali causa esse non potuit; nec
<nobr><sub></sub></nobr> mala ejus voluntas, cujus auctor si quaeratur, nullus
inveniri potest. Si enim dicatur, quod mala diaboli
voluntas fecerit hominis voluntatem malam, sicut
potuit acquiescere male suadenti, ita potuit et non
acquiescere. Cum ergo esset utrumque in sua potestate,
nemo eum impulit, nemo eum coegit, nemo
etiam suadendo praevalere potuit, nisi quia intus
apud se voluntario defectu lapsus, a bono factus
est malus. Hoc etiam et in caeteris hominibus agitur;
unde manifestum est ipsum bonum, id est naturam
bonam ex Deo esse; ut autem istud naturae bonum
efficiatur vitio malum, ex nullo esse, quia nullum
habet auctorem efficientem, sed casum deficientem.</p>
<p>Hoc ergo totum recte de rationali angelica sive
humana natura sentitur, et dicitur; ut in eis ex nullo
<nobr><sub></sub></nobr> auctore ipsum naturae bonum malum fieri, vel malum
esse intelligatur. Quia, ut saepius dictum est,
malum istud rationalis creaturae nec ex Deo, nec ex
mali aliquo auctore sed ex proprio defectu a bono
esse coepit. Sed iste, qui nec angelicam, nec humanam
naturam asserit peccare, sed solam ipsius naturae
voluntatem, ideo talem definitionem posuisse
videtur, ut sic velit ostendere ipsum voluntatis bonum,
malum fieri, vel malum esse; ut tamen ipsam
naturam defendat ab hoc malo alienam esse. Eo
quod non potuerit auctor esse mali suae voluntati,
quae ex bono in malum mutata est: quia bonum, ut
incipiat esse malum, ex nullo est. Ex nullo auctore
habet causam efficientem; sed potius defectum
<nobr><sub></sub></nobr> a bono, hoc ibi malum esse: ut hoc intelligatur
juxta ejus sensum in eo, quod dictum
est, <em>ex nullo bono malum esse,</em> quia vel angelicae,
vel humanae voluntatis bonum, ut esset malum,
non fuit auctor eorum natura: et ideo remansit
immunis a culpa. Quia videlicet, ut voluntatis ejus
bonum inciperet esse malum, ex nullo factum est, et
ideo nec ex ipsa. Hujus autem fraudulentissimae argumentationis
occasionem ex verbis sancti Augustini
accepit in libris de Civitate Dei. Et quod ille ad aedificationem
fidei et destructionem haereticorum, maxime
Manichaeorum, salubriter disputavit, iste callide
ad impugnationem ipsius fidei convertit, et in omnibus
quam maxime ita agit ut ex subtilissimis ejus
sancti Patris disputationibus, quod ille dixit ad confirmationem
<nobr><sub></sub></nobr> pietatis, iste furetur et usurpet ad confirmationem
sui erroris.</p>
<p>12. Adjungit adhuc et dicit: <em>Eum qui hic libero
voluntatis arbitrio, quod est naturalis intelligentiae
munus, id est mentis acies in usus turpitudinis mutel,
illic ne omnino veritatis honestate fruatur, justissime
perdere; et tenebras aetarnae ignorantiae non evitare.</em>
In his verbis non de ipsa natura angelica vel humana,
nec de ejus voluntate, ut solet, sed potius de ipsius
intelligentia dicit; ut, quia tria considerantur in
mente rationali, id est esse, scire, velle. Et jam de
duobus, id est esse et velle utriusque naturae satis
sibi disputasse videtur; nunc etiam de scire, id est
de ipsa intelligentia aliquid ponat: unde, salva natura,
et ab omnibus poenis, juxta ejus sensum, libera,
<nobr><sub></sub></nobr> non solum voluntas ipsius naturae sed etiam intelligentia
in damnatione futura punienda intelligatur:
non tamen aliquo supplicio, vel tormento exteriori,
sed tantum interiori damno. Dicit enim quod quicunque
modo per liberum voluntatis arbitrium,
naturalis intelligentiae munus, quod habere debuit ad
exercitium quaerendae, inveniendae et contemplandae
veritatis, commutaverit in alios usus, id est ut ipsam
intelligentiae aciem potius in rebus vanis et inutilibus,
vel etiam noxiis occupet, in illa tunc damnatione
ipsa voluntas hominis libera, quae hic male usa est
bono intelligentiae, etiam hoc modo punietur, ut
veritatis luce minime perfruatur; sed et ipsum bonum
intelligentiae justissime perdat, et aeternae ignorantiae
tenebras incurrat. Quod si ita est, magna est
<nobr><sub></sub></nobr> jam ista humanae voluntatis poena, ut quae in hac
vita suo libero arbitrio male abusa est intelligentiae
bono, in illa tunc damnatione, et ipsum bonum intelligentiae
perdat, et nulla veritatis luce fruatur, et
aeternae ignorantiae tenebris condemnetur. Et haec
poena perversae humanae voluntatis, intelligentiae
lumen amittentis, tantum erit poenale ipsi intelligentiae,
ut juste amittenda esse videatur, et loco ejus
aeternae ignorantiae tenebrae succedant. Haec poena
humanae mentis in illa damnatione futura, etiam a
nobis non respuitur; quia, ut in Evangelio legimus
<strong>(Matth. XXV, 24)</strong>, quando servus inutilis condemnabitur,
qui unum talentum intelligentiae, quod acceperat,
noluit utiliter exercere, et exercendo duplicare:
<nobr><sub></sub></nobr> sed vel in sudario illud ligavit, vel in terra abscondit,
id est delicate vivendo, et terrenis curis se immergendo
infructuosum reddidit: quando, inquam,
ille inutilis servus condemnabitur, sicut ipsa Evangelica
veritas manifestat, primum dicetur: <em>Auferte
ab eo talentum</em> <strong>(Ibid., 28)</strong>; et tunc subjungetur: <em>Et
inutilem servum projicite in tenebras exteriores: illic
erit fletus et stridor dentium</em> <strong>(Ibid., 30)</strong>. Unde nulla poena
fideli homini formidanda est sicut illa, id est in illa
damnatione spoliari lumine intelligentiae Dei, et projici
in tenebras exteriores, ubi aeterna caecitate damnatis
nulla erit illuminatio, nulla contemplatio veritatis.
Cum ergo haec ita sint, quomodo eis qui in
tanta et tam gravi damnatione aeternae caecitatis futuri
sunt, et absentiam veritatis et beatitudinis semper
<nobr><sub></sub></nobr> passuri, promisit iste superius notitiam et scientiam
ipsius beatitudinis et veritatis; ita ut propter hanc
cognitionem, et miseros non esse miseros et damnatos
non damnatos esse firmaverit; hoc ergo teneat
quod hic utcunque veraciter dixit, et abjiciat illud
quod ibi supervacue et inaniter posuit.</p>
<br><h4><center>CAPUT XVII. </center></h4>
<p>Septimo decimo capitulo septem definitiones ponit
hoc modo:
<br></p><dl><dd>1. <em>Deum non esse auctorem, factorem, praedestinatorem
suppliciorum.</em></dd>
<dd>2. <em>Praedestinationem Dei ad ea tantum quae in bono
sunt, praescientiam vero ad bona malaque. Quam differentiam
non ex natura esse, sed ex usu locutionum.</em></dd>
<dd><nobr><sub></sub></nobr> 3. <em>Sicut et id quod dicitur Deus, ubique esse praesentia
potestatis, sed non ubique gratia habitationis,
ita dici posse de eo ubique praescientia, sed non ubique
praedestinatione; cum apertissime veritas clamet de
Deo: ubicunque fuerit Deus praesentia, ibi profecto
erit habitatione; similiter ubicunque fuerit praescientia,
necessario erit praedestinatione.</em></dd>
<dd>4. <em>Et, sicut praesentiam et habitationem Dei non
nisi in his quae ab eo facta sunt, ita ejus praescientiam
et praedestinationem non nisi eorum quae ipse facturus
esset: et sicut praesentia ejus et habitatio in his quae
nec ab eo sunt nec ea fecit, e contrario esse dicantur,
cum in eis non sit; ita praescientiam ejus et praedestinationem,
e contrario pronuntiari in illis quae nec fecit
nec donavit, quia nihil sunt.</em></dd>
<dd><nobr><sub></sub></nobr> 5. <em>Ignem aeternum ad urendum diabolum et angelos
ejus, non homines factum, postquam aethere
detrusus sit: ubi in aethereo corpore non poterat
poenas sentire, additum ei corpus aereum, in quo
ignem sentiret.</em></dd>
<dd>6. <em>Non esse illum ignem poenam, neque ad eam
praeparatum vel praedestinatum: sed qui fuerat praedestinatus
ut esset in universitate omnium bonorum,
sedes factus est impiorum: in quo procul dubio habitabunt
non minus beati quam miseri.</em></dd>
<dd>7. <em>Miseriam nullam esse, nisi mortem aeternam;
aeternam mortem veritatis ignorantiam: nullamque
miseriam esse nisi veritatis ignorantiam: et ubi ignoretur
veritas, ibi nullam vitam.</em></dd></dl>
<p><nobr><sub></sub></nobr> Quod ergo primo loco posuit: <em>Deum non esse auctorem,
factorem, praedestinatorem suppliciorum,</em> manifeste
contra fidem dixit, sicut supra jam frequenter
ostendimus. Non enim injusta sunt illa supplicia
quae in aeterna damnatione diabolo et angelis ejus et
omnibus impiis hominibus inferentur, quia unumquemque
eorum qui ibi damnantur, secundum meritum
suum, et secundum mensuram iniquitatis suae
torquent et cruciant; implente eis justo et aeterno
judice, quod de eo in psalmo scriptum est: <em>Quia
reddet unicuique secundum opera sua</em> <strong>(Psal. LXI, 13)</strong>.
Ita et unus est ignis gehennae, et tamen diverso modo
sibi traditos cruciat: sicut et unus est calor solis,
et tamen non aequaliter ab omnibus, sed ab aliis et
ab aliis diverso modo pro sui corporis temperatione
<nobr><sub></sub></nobr> sentitur. Ideo autem supplicia ipsa nunquam finiuntur,
quia justum est apud Deum, ut qui nunquam
sibi voluerunt ponere finem peccatorum, nunquam
finem habeant tormentorum, et qui ei noluerunt
subditi esse pietate, omnes ei subdantur necessitate,
ne creatura ulla suo remaneat auctori contraria; et
quicunque hic non acquieverunt veritati, sed crediderunt
iniquitati, ibi omnino et ab iniquitate coerceantur,
et manifestam veritatem divini judicii,
divinae majestatis et potestatis Dei, et Christi ejus
negare non possint. Ita ut ipsi impii, qui alieni semper
exstiterunt a cultu Dei, cogantur ipsam veritatem
fateri, et sero gementes ac poenitentes dicant: <em>Ergo
erravimus a via veritatis, et justitiae lumen non luxit
nobis, et sol non est ortus nobis</em> <strong>(Sap. V, 6)</strong>. Unde et
<nobr><sub></sub></nobr> ipse omnipotens Deus cum per prophetas suos horrenda
et aeterna supplicia comminatur, frequenter in
fine comminationis suae subjungit, dicens: <em>Et scient,
quia ego Dominus</em> <strong>(Exod. XXIX, 46)</strong>; id est necessitate
dicent, ad confusionem suam, quod nunquam
pietate et devotione scire voluerunt ad salutem
suam. Ipse quoque ipsius malitiae auctor et instigator
diabolus, cum omnibus satellitibus suis angelis
immundis atque damnatis ibi finem accipiet suae
tyrannidis, quam adversus Deum et contra totius
humani generis salutem ab initio exercere non cessat,
cum, sicut scriptum est: <em>Videntibus cunctis praecipitabitur</em>
<strong>(Job XL, 28)</strong>. Propter haec namque omnia, et
alia quae in secretis Dei latent, in Scripturis sanctis
etiam <em>utilis</em> appellatur <em>infernus:</em> sicut utilis est
<nobr><sub></sub></nobr> poena etiam humanarum legum per quam noxii puniuntur
ut caeteri in pace vivant. Ait namque Scriptura
cum de lingua mala loqueretur: <em>Et utilis potius
inferus quam illa</em> <strong>(Eccli. XXVIII, 25)</strong>.</p>
<p>Cum ergo tam justa et tam ordinata sint illa
aeterna supplicia angelorum, sive hominum damnatorum,
cur non sit Deus auctor eorum? non
quod ipse sit causa tantorum malorum, sed quod
ipse sit justus ordinator et judex justorum tormentorum.
Aut quomodo non est auctor illoram
suppliciorum, de quo manifeste in Evangelio
dicitur: <em>Qui potest et animam et corpus
perdere in gehennam</em> <strong>(Luc. XII, 5)</strong>; et: <em>Qui postquam
occiderit, habet potestatem mittere in gehennam</em>
<nobr><sub></sub></nobr> <strong>(Matth. X, 28)</strong>; et qui dicturus est in ipso judicio:
<em>Discedite a me, maledicti, in ignem aeternum</em> <strong>(Matth.
XXV, 41)</strong>. Quod si illa supplicia, et locus tormentorum
in aliqua parte rerum creatarum, id est in aliqua
parte mundi esse credenda sunt, quis alius esse
potuit factor est omnium? De quo Scriptura manifeste
dicit: <em>Qui vivit in aeternum, creavit omnia simul</em>
<strong>(Eccli. XVIII, 1)</strong>. Cum enim vere creatura sit ille
ignis aeternus, neque enim credendus est esse Deo
coaeternus; et sic haec creatura in justos usus et rectos
condita, quicunque vel illam vel aliam quamlibet
creaturam non a Deo dicit esse uno et solo totius
creaturae auctore, sed ab alio nescio quo, manifeste
haeretica impietate, vel Manichaeorum, vel aliorum
pessimorum haereticorum involvitur. Et ideo cum
<nobr><sub></sub></nobr> vere inter creaturas ignis ille aeternus connumerandus
sit, ipsum sine dubio habet auctorem et factorem,
quem et omnis caetera creatura; de quo etiam
scriptum est: <em>Sex enim diebus fecit Deus coelum, et
terram, et mare, et omnia quae in eis sunt, et in septimo
die requievit</em> <strong>(Exod. XX, 11)</strong>. Dicat ergo iste in qua
parte rerum putet esse infernum, id est locum illum
aeternalium tormentorum, utrum in coelo, an in
terra, an in mari, vel in caeteris quae in eis sunt.
Ubicunque eum esse putaverit, necesse est ut ab eo
factus sit. <em>Qui fecit coelum, et terram, et mare, et
omnia quae in eis sunt</em> <strong>(Ibid.)</strong>.</p>
<p>Quae cum ita sint, cur ipse omnipotens Deus, qui
est auctor et factor omnium rerum, non recte et veraciter
intelligatur, sive credatur etiam praedestinator
<nobr><sub></sub></nobr> tam justorum et tam ordinatorum suppliciorum?
Licet enim patientibus et sustinentibus illa supplicia
videantur esse mala, apud illum tamen aeternum judicem
non sunt mala; quia justa, et nihil justum
potest dici malum. Ipse ergo et praedestinavit et
praeparavit illum aeternum ignem, de quo ipsa Veritas
ait: <em>Qui paratus est diabolo et angelis ejus</em> <strong>(Matth.
XXV, 41)</strong>; et de quo Salomon dicit: <em>Parata sunt
derisoribus judicia, et mallei percutientes stultorum
corporibus</em> <strong>(Prov. XIX, 29)</strong>. Si enim haec supplicia
impiis et iniquis a Deo justo judice praedestinata non
sunt, quomodo de eis adhuc utique futuris atque
venturis per beatum Joannem in Apocalypsi dicitur:
<em>Et cruciabuntur die ac nocte in saecula saeculorum</em>
<strong>(Apoc. XX, 10)</strong>; et iterum: <em>Et fumus tormentorum
</em><nobr><sub></sub></nobr> <em>eorum ascendet in saecula saeculorum</em> <strong>(Apoc. XIV, 11)</strong>.
Quomodo etiam beatus Petrus de quibusdam pessimis
dicit: <em>Quibus caligo tenebrarum in aeternum reservatur</em>
<strong>(II Petr. II, 17)</strong>. Et beatus Judas apostolus
de eisdem similiter: <em>Quibus procella,</em> inquit, <em>tenebrarum
in aeternum servata est</em> <strong>(Judae. 13)</strong>. Certe omnes
consonanter fatemur Deum praedestinasse omnia
quae ipse esset facturus, et utique tam magna, tam
justa et aeterna judicia nemo praeter ipsum facturus
est. Si ergo ad ejus opera pertinent, nec ab alio fieri
possunt, certum est omnino nec dubitari debet quod
ipsum habent praedestinatorem, quem auctorem atque
factorem.</p>
<p>Quod si iste propterea dicit non esse Deum auctorem
<nobr><sub></sub></nobr> factorem suppliciorum quia, ut dicere solet, supplicium
nihil est, quia substantiam, et naturam per
se existendi, et subsistendi non habet, sicut nec malum,
nec peccatum, nec mors; et ideo non potuisse a
Deo praedestinari ea quae substantialiter non existunt:
contradicendum ei constanter ipsa rei evidentissima
veritate, quia videlicet istud verbum quod dicitur
supplicium non significet aliquam rem vel naturam
subsistentem, sicut significant cum dicimus: Coelum,
terra, mare: haec enim continuo quasdam rerum naturas
sua significatione demonstrant. Licet ergo hoc
quod dicitur supplicium, non significet isto modo
aliquam rem per se subsistentem, tamen significat
aliquod grande malum, quod per subsistentes agitur
naturas rerum. Ita cum nullam sui habeat substantiam,
<nobr><sub></sub></nobr> significat tamen illud quod non nisi per res et
substantias existentes efficitur; sicut et ipsa mors
cum dicitur, utique nullam sui substantiam significat;
quia naturam per se subsistendi non habet: hoc
tamen nomine significatur et intelligitur gravissimum
malum, quod in substantiarum, id est animae et corporis
divisione, cognoscitur. Ita omnipotens Deus
supplicium, quod non praedestinavit ut existeret in
natura sui praedestinavit tamen in naturis et substantiis
vere existentibus, quibus tantum malum, quod
illo nomine significatur et intelligitur, vere et substantialiter
exhibetur.</p>
<p>2. Dicit post haec: <em>Praedestinationem Dei ad ea
tantum quae in bono sunt, praescientiam vero ad bona
malaque: quam differentiam non ex natura esse, sed
</em><nobr><sub></sub></nobr> <em>ex usu locutionum.</em> Hanc differentiam praescientiae et
praedestinationis Dei, quia, ut Patres sancti eam tradiderunt,
et ipsa veritas veracem esse demonstrat,
utique tenemus et amplectimur. Quod videlicet Deus,
praescius omnium futurorum, omnia aeternaliter praescierit
quae erant futura, id est et bona et mala;
praedestinaverit vero aeternaliter sola bona quae ipse
erat facturus, sive gratuita misericordia sua, sive
justo judicio suo. Et ideo rectissime praescientiam
Dei et in bonis et in malis intelligi; praedestinationem
vero in solis bonis et justis, quae ipse non solum
praescivit, sed etiam statuit, praefinivit, atque decrevit
futura. Iste tamen hanc differentiam propterea
commemorat, ut Deum mala praescire potuisse, praedestinare
autem non potuisse contendat, non intelligens
<nobr><sub></sub></nobr> illam differentiam mali quam jam superius
commendavimus; quod scilicet, aliud sit malum
contrarium bono, quod est utique vitium. nec habet
auctorem Deum: aliud vero malum, quod est contrarium
paci, quieti, vel sanitati, quod nunquam accidit
nisi Deo auctore et judice; sicut ipse loquitur
per prophetam: <em>Ego Dominus faciens pacem et
creans malum</em> <strong>(Isa. XLV, 7)</strong>. Unde et illud est apud
alium prophetam: <em>Si erit malum in civitate, quod
Dominus non fecerit</em> <strong>(Amos III, 6)</strong>. Et iterum: <em>Bona
et mala, vita et mors, paupertas et honestas, a Deo
sunt</em> <strong>(Eccli. XI, 14)</strong>. Illius itaque mali quod intelligitur
in vitio vel peccato, non est praedestinator Deus,
quia nec auctor: hujus autem mali quod intelligitur
<nobr><sub></sub></nobr> in aliqua afflictione, tormento, atque supplicio, vel
temporali vel aeterno, quia haec, sicut Scriptura docet,
ab ipso sunt, et ejus judicio disponuntur atque
inferuntur, manifeste et auctor est et praedestinator,
quia et praescivit ea futura, et praedestinavit
juste facienda. Quae cum ita sint, nihil egit istam
differentiam ad medium deducendo, nisi ut veritatem
negaret, et suam imperitiam demonstraret.</p>
<p>Quod vero ait: <em>Hanc differentiam divinae praescientiae
et praedestinationis non esse ex natura, sed ex
usu locutionum,</em> nobis melius et verius videtur quod
ex natura et secundum naturam sit; quia etsi in Dei
natura: <em>Nulla est transmutatio, vel vicissitudinis
obumbratio</em> <strong>(Jac. I, 17)</strong>, ut aliud sit ei scire, aliud
praescire, aliud praedestinare; sed una et simplici
<nobr><sub></sub></nobr> et aeterna scientia sua totum simul et aequaliter continet,
quod in rebus temporalibus diverso modo agitur
et exhibetur: tamen cum haec, id est praescientia
et praedestinatio Dei, verissime ad creaturarum ejus
statum et dispositionem referantur, differentiam
aliquam in Dei aeterna et incommutabili scientia
non habent, quia totum ibi una et simplex scientia
est, nec temporibus variata, nec rerum diversitate
mutata: habet tamen eam, id est differentiam in
rebus temporaliter transeuntibus, dum in eis alia
sunt praesentia vel praeterita, ubi humanus sensus
proprie agnoscit scientiam, alia vero futura, quibus
proprie praescientiam vel praedestinationem intelligit
convenire. Et quia in ipsis futuris alia occurrit diversitas,
ut quaedam sint bona, quaedam vero mala, rursum
<nobr><sub></sub></nobr> alia occurrit differentia, ut scilicet praedestinatio agnoscatur
in solis bonis, praescientia vero in utrisque intelligatur,
id est bonis et malis. Ita haec differentia praescientiae
et praedestinationis, etsi non est ex natura
vel secundum naturam incommutabilis deitatis, est
tamen et agnoscitur esse ex natura et secundum naturam
administrandae et disponendae creaturae mutabilis.
De qua re etiam superius, id est in secundo
hujus disputationis capitulo, plenius diximus; et
ideo nullatenus patimur ista quae tam recte et veraciter
suis proprietatibus sunt distincta, et ita nobis
a Patribus tradita, ullius nova praesumptione turbari
atque confundi: ut indiscrete et confuse aliquis praesumat
dicere, sicut iste dicit, omnem praescientiam
praedestinationem esse, quod est apertissime blasphemum;
<nobr><sub></sub></nobr> ut, cum praescire possit Deus etiam mala, ea,
quod absit, praedestinasse dicatur. Quamvis praedestinatio,
quia non est sine praescientia, non absurde
possit dici etiam praescientia.</p>
<p>3. Iste tamen, ut non ex rerum veritate et proprietate,
sed tantummodo ex usu locutionis nostrae
hanc differentiam venire contendat, subjungit exemplum
suae assertioni contrarium, et dicit: <em>Sicut et id
quod dicitur Deus, ubique esse praesentia potestatis,
sed non ubique gratia habitationis: ita dici posse de
eo ubique praescientia, sed non ubique praedestinatione: cum apertissime veritas clamet de Deo: ubicunque
Deus fuerit praesentia, ibi profecto erit habitatione.
Similiter ubicunque fuerit praescientia, necessario
</em><nobr><sub></sub></nobr> <em>erit praedestinatione.</em> Ecce affirmat, quod
haec religiosa locutio ecclesiasticae disciplinae, ut
distinguatur et discernatur, et dicatur a nobis quia
Deus ubique est per praesentiam majestatis, sed non
ubique per praesentiam habitationis, non sit ex rerum
proprietate, sed tantum ex usu locutionis humanae,
ut destruat saluberrimum sensum totius
Scripturae divinae; ubi omnipotens Deus aliter commendatur
nobis usquam esse generaliter per praesentiam
majestatis, aliter vero specialiter per gratiam
inhabitationis. De generalis namque suae majestatis
praesentia ipse dicit: <em>Coelum et terram ego impleo.</em>
Et Propheta ad ipsum: <em>Si ascendero in coelum, tu
illic es; si descendero ad infernum, ades: si sumpsero
pennas meas diluculo, et habitarero in extremis
</em><nobr><sub></sub></nobr> <em>maris, et enim illuc manus tua, deducet me,
et tenebit me dextera tua</em> <strong>(Psal. CXXXVIII, 8-10)</strong>.
De gratia vero inhabitationis ejus, qua non
ubique est, sed in templo suo, id est in sancta
et rationali creatura angelica vel humana, quae
sola est capax ejus cognitionis et intelligentiae,
illuminationis et gratiae; aliquando coelorum significatione,
per quam intelligitur coelestis vita angelorum
sive hominum sanctorum: aliquando vero ipsius
specialis templi commemoratione. Ita loquitur
Scriptura, ut dicat: <em>Qui habitat in coelis irridebit eos</em>
<strong>(Psal. II, 4)</strong>. Et: <em>Ad te levavi oculos meos, qui habitas
in coelis</em> <strong>(Psal. CXXII, 1)</strong>. Et: <em>Resvice de sanctuario tuo,
de excelso coelorum habitaculo</em> <strong>(Deut. XXVI, 15)</strong>. Et:
<em>Pater noster, qui es in coelis</em> <strong>(Matth. VI, 9)</strong>. Et illud
<nobr><sub></sub></nobr> quod Apostolus ait: <em>Nescitis quia templum Dei estis
et Spiritus sanctus habitat in vobis</em> <strong>(I Cor. III, 16)</strong>.
Et iterum: <em>Vos enim estis templum Dei vivi, sicut dicit
Deus, quoniam inhabitabo in illis, et inambulabo,
et ero illorum Deus, et ipsi erunt mihi vopulus</em>
<strong>(II Cor. VI, 16; Levit. XXVI, 12)</strong>.</p>
<p>Cum ergo veraciter, et omnino secundum rerum
naturam tanta sit distantia et differentia inter praesentiam
divinae majestatis, quae generaliter et potentialiter
omni creaturae exhibetur, et gratiam habitationis,
quae specialiter et misericorditer tantummodo
rationali et electae creaturae, quae ejus potest capere
inminationem [<em>sic</em>] et intelligentiam et suavitatem,
conceditur: quare hunc tam divinum sensum, et
tam necessarium fidei et saluti nostrae, sua temeritate
<nobr><sub></sub></nobr> in tantum evacuare conatur, ut ipsam veritatem
clamare dicat. Quod ubicunque Deus est praesentia,
ibi sit et habitatione? Cum e contrario haec veritas
Scripturae Dei tam diligenter discernat semper, atque
distinguat, ut habitationem Dei tantummodo in
templo suo, vel coelesti vel etiam adhuc in terris
posito, per bonitatem gratiae ejus commendet <small>[Note: <nobr><sub></sub></nobr> Advertant novatores Deum in templis locisque
consecratis speciali modo inhabitare, ut contra Anomaeos
<nobr><sub></sub></nobr> luculenter ostendit Chrysostomus.]</small>. Dicitur
quidem et in templo aliquo manufacto et religiosa
pietate suo nomini consecrato, propter ipsius
consecrationis gratiam, et familiariorem suae majestatis
cultum, et celebriorem supplicationis et exauditionis
<nobr><sub></sub></nobr> effectum, aliquando inhabitare: sicut ipse
Dominus in Evangelio ostendit dicens: <em>Et qui jurat
in templum, jurat in illud, et in eum qui habitat in
ipso</em> <strong>(Matth. XXIII, 21)</strong>. Et tamen aperte Scriptura
dicit: <em>Quia non excelsus in manufactis habitat</em> <strong>(Act.
VII, 48)</strong>, unde et Salomon de ipso templo quod ei
aedificaverat et consecrabat, in oratione sua dicit:
<em>Si coelum, et coeli coelorum te capere non possunt,
quanto magis domus haec quam aedificavi?</em> <strong>(II Par.
II, 6.)</strong> Unde et intelligimus quod in hujusmodi templo
manufacto et suo nomini dicato atque sacrato,
recte et inhabitare Deus dici possit quadam gratiae
dignatione, et sacramentorum coelestium sanctificatione;
et non inhabitare majestatis immensitate, et
illius gratiae quam soli electae et rationali creaturae
<nobr><sub></sub></nobr> exhibet, largitate. Dicit quidam sanctus et gloriosus
martyr de illo: Cujus templum totus est mundus. In
quibus verbis si simpliciter totum mundum qui constat
e coelo et terra intelligi voluit, ita hoc recte intelligitur
dixisse, quia in toto mundo ubique potest
religiose coli, ubique adorari; dum <em>veri adoratores</em>
non jam in Hierosolymis cum Judaeis, nec in monte
illo cum Samaritanis, sed <em>ubique adorant Patrem in
spiritu et veritate</em> <strong>(Joan. IV, 3)</strong>. Si autem illo modo
intelligi voluit cujus templum totus est mundus, ut
totum mundum, juxta consuetudinem Scripturarum,
totum genus humanum appellaverit, manifeste templum
Dei totus est mundus. In illis scilicet <small>[Note: <nobr><sub></sub></nobr> <em>Subaudi,</em> habitat Deus.]</small> qui ex
toto mundo, id est ex universo genere humano, convertuntur
et colliguntur ad Deum, et templum ejus
<nobr><sub></sub></nobr> fiunt. Unde et idem beatissimus martyr postquam
dixit: Cujus templum totus est mundus, subjunxit
atque ait: In nostra dedicandus est mente, in nostro
consecrandus est pectore.</p>
<p>Quapropter non ex usu tantummodo locutionum,
sed ex ipsa veritate et proprietate rerum, omnipotens
Deus ubique esse dicitur per praesentiam majestatis,
et non ubique per gratiam inhabitationis, dum
et generaliter universae creaturae exhibet praesentiam
majestatis, et tantummodo electae rationali creaturae
largitur gratiam suae inhabitationis. Quid autem est,
quod asserit dici posse: <em>De Deo ubique praescientia, sed
non ubique praedestinatione; et ubicunque fuerit praescientia,
necessario erit praedestinatione?</em> Quis unquam
ita locutus est ut diceret Deum ubique esse praescientia?
<nobr><sub></sub></nobr> Cum praescientia sua tantummodo apud se
sit, cui soli cognita est. Aut quid necesse est dicere,
ubique eum esse praedestinatione, cum praedestinatione
sua tantummodo apud se sit, quia ipsi soli
cognita habetur. Similiter ergo vanum est quod ait:
<em>Ubicunque fuerit praescientia, necessario erit praedestinatione:</em>
Quia et hoc nemo dicit; sed sicut quidam
Patrum antiquorum dixerunt, novitas est vocis,
et ahud nihil. Dicimus namque Deum ubique esse
majestate, ubique esse potentia, ubique esse virtute;
quia hoc totum, id est majestas, potentia, virtus,
<nobr><sub></sub></nobr> ipse est, qui ubique est. Ut autem dicamus ubique
eum esse praescientia, ubique praedestinatione, nulla
ratio est. Quia nusquam legitur Deus vel praescientia
vel praedestinatione esse.</p>
<p>Ergo et illud quod dicit: <em>Praescientiam et praedestinationem
Dei, non nisi eorum, quae ipse facturus
esset,</em> aperte mendacium est, quia praescientia ejus
etiam in malis esse potest, quae ipse facturus non
erat Deinde quod ponit, et dicit: <em>Sicut praescientia
ejus, et habitatio in his quae nec ab eo sunt nec ea fecit,</em>
similiter vanissimum est. Ubi enim unquam legit?
ubi a fidelibus dictum audivit, ut Deus in his quae
nec ab eo sunt nec ea fecit, praesentiam et habitationem
habere diceretur? Quae autem sunt ista quae,
ut ipse scribit, nec ab eo sunt nec ipse fecit? si enim
<nobr><sub></sub></nobr> sunt aliqua talia, est ergo aliqua creatura quae nec
a Deo est nec Deus eam fecit? Quod utique non est
Christianum, sed Manichaeum; quia non potest mentiri
Evangelium, ubi scriptum est: <em>Omnia per ipsum
facta sunt, et sine ipso factum est nihil</em> <strong>(Joan. I, 3.)</strong></p>
<p>Tale est etiam illud, quod continuo subjunxit: <em>Praescientiam
Dei; et praedestinationem contrario pronuntiari
in illis quae nec fecit, nec donavit.</em> E contrario
enim pronuntiari dicit, ut juxta suam illam, et
novam regulam, et insanam, quod pronuntiatur non
vere pronuntiari intelligatur. Mendacium ergo est
quod affirmare conatur, illa aeterna supplicia nihil
esse, nec adeo facta esse; quia in utroque veritati
contradicit, et ideo vere a Deo praescita sunt futura,
vere a Deo eis, qui meruerunt inferenda. Et, cum
<nobr><sub></sub></nobr> haec tam aperte in Scripturis et facta et praescita et
praedestinata esse inveniantur, conteratur potius et
pereat talis regula, qua facta pro non factis intelligi
debere insanissime affirmatur.</p>
<p>5. Subjunxit adhuc dicens: <em>Ignem aeternum ad
urendum diabolum et angelos ejus, non homines, factum:</em>
hoc propterea iste et alii fortassis vel quaerentes
vel affirmantes dicere videntur; id est, quod
ille ignis aeternus non ad poenam hominum, sed
tantummodo ad supplicium angelorum malignorum
paratus sit, quia non ait Dominus in illo judicio illis
qui ad sinistram ejus erunt se esse dicturum: <em>Discedite
a me, maledicti, in ignem aeternum qui paratus
est</em> vobis, sed qui paratus <em>est diabolo et angelis ejus,</em>
ut ex eo quod non ait: qui paratus est vobis; sed
<nobr><sub></sub></nobr> ait: <em>Qui paratus est diabolo et angelis ejus</em> <strong>(Matth.
XXV, 41)</strong>, malignis tantummodo spiritibus, id est ipsi
diabolo et angelis ejus paratus esse videatur. Unde
quorumdam opinio fuisse deprehenditur, quod alius
sit iste ignis quo nunc apud inferos damnatorum
animae cruciantur: et alius ille ignis aeternus, in
quem tunc tantummodo homines mittentur, quando,
cum corporibus suis resuscitati, simul cum diabolo
et angelis ejus in eumdem ignem aeternum ire compellentur.
Sed, sive unus sit ignis, quo et nunc solae
animae, et tunc receptis etiam corporibus suis torquebuntur,
sive alius sit iste, sive alius ille; nos
credamus Scripturae veraci, quia et illud supplicium
ignis aeterni, et tenebrae exteriores, quae ibi sine
<nobr><sub></sub></nobr> dubio sunt futurae, non solum angelis qui non servaverunt
suum principatum, sed dereliquerunt suum
domicilium, quos etiam ruentes de coelestibus tradidit
Deus in judicium cruciandos, reservari: sed
etiam hominibus impiis sunt praeparata, et reservata.
Unde, sicut jam commemoravimus, beatus
Petrus apostolus ait de quibusdam impiis, et illa
ultima perditione damnandis: <em>Quibus caligo tenebrarum
in aeternum reservatur</em> <strong>(II Petr. II, 17)</strong>. Et
beatus Judas apostolus de eisdem similiter dicit:
<em>Quibus procella tenebrarum in aeternum reservata est</em>
<strong>(Judae 12)</strong>. Sicut ergo <em>caligo</em> illa <em>et procella</em> aeternarum
tenebrarum hominibus impiis et pessimis est
praeparata et reservata, ita etiam ipse ignis aeternus,
qui sine dubio simul intelligendus est, etiam ipsis
<nobr><sub></sub></nobr> est praeparatus et reservatus. Ideo quod Dominus
ait de eodem igni aeterno: <em>Qui paratus est diabolo et
angelis ejus</em> <strong>(Matth. XXV, 41)</strong>. Ita fideliter intelligamus
ut quod principaliter de illo, hoc est de diabolo,
dictum est, hoc ipsum consequenter et de ejus corpore
intelligatur, de quibus Scriptura dicit: <em>Imitantur
autem eum, qui sunt ex parte illius</em> <strong>(Sap. II, 25)</strong>.
Ut supplicium quod illi principaliter est praeparatum,
etiam istis consequenter accipiatur et praeparatum
et reservatum: sicut superius memorata verba apostolica
apertissime demonstrant.</p>
<p>5. Subjungit iste et dicit: <em>Postquam ab aethere
detrusus sit, ubi in aethereo corpore non poterat poenas
sentire, additum ei corpus aereum, in quo ignem sentiret.</em>
De hac re non istius importunam definitionem
<nobr><sub></sub></nobr> et inconsideratam definitionem, sed potius beati Augustini
dicta pie, moderata et cautissima, et magis
quaerentis quam definientis audiamus. Superior,
inquid, pars aeris, propter puram tranquillitatem,
coelo, cui collimitatur, communi pace conjungitur,
et ejus vocabulo connuncupatur. In qua fortassis
parte, si fuerunt ante transgressionem suam transgressores
angeli cum principe suo, nunc diabolo,
tunc archangelo (nam nonnulli nostri non eos putant
coelestes vel supercoelestes angelos fuisse) non mirum
si post peccatum in ista sunt detrusi caliginem,
ubi tamen et aer sit, et humore tenui contexatur.
Si autem transgressores illi, antequam transgrederentur,
coelestia corpora gerebant, neque hoc
mirum est, si conversa sunt ex poena in aeream qualitatem,
<nobr><sub></sub></nobr> ut jam possint ab igne, id est ab elemento
naturae superioris aliquid pati, nec aeris saltem spatia
superiora atque puriora, sed ista caliginosa tenere
permissi sunt; qui eis pro suo genere quidam quasi
carcer est, usque ad tempus judicii. Etsi quid de his
transgressoribus angelis diligentius requirendum est.</p>
<p>Ecce doctor pietatis, nihil temere praesumens, sed
de singulis caute et humiliter tractans, dicit angelos
transgressores cum suo principe nunc diabolo, tunc
archangelo, vel in superiore parte aeris hujus, id
est, coelo aethereo fuisse antequam peccarent: aut
fortasse in coelestibus conversatos, si cum caeteris
coelestes vel supercoelestes angeli fuerunt. Et, si in
coelo aethereo tantummodo fuerunt, ex illa pura et
<nobr><sub></sub></nobr> semper serena tranquillitate dejectos esse atque detrusos
post peccatum in istam inferiorem et caliginosam
partem aeris. Similiter, si ante transgressionem
suam, sicut caeteri angeli coelestia corpora
gerebant, converti ea potuisse vel conversa esse ex
poena illius damnationis in aeriam qualitatem, ut
jam possint ab igne poenam quae eis debetur, pati.
Non ergo definivit hic sanctus doctor utrum in coelo
aethereo, an etiam in coelo sidereo ante transgressionem
suam fuerint conversati, sed utrumque fieri
potuisse non contradicit. Undecunque autem post
transgressionem, sive scilicet ex superiore, sive inferiore
coelo corruerint, etiamsi coelestia corpora
ante gerebant, conversa esse ex poena in aeream
qualitatem; non alia eis ex ipso aere, id est aerea
<nobr><sub></sub></nobr> corpora addita, non inconveniens esse existimat.
Non ergo definit, sicut iste, quod ex aethere in aerem
diabolus sit detrusus, quia potuit et ex coelestibus
ruere, nec definit aethereum, sive coeleste eum
corpus habuisse, sed si habuit, ex poena in deterius
commutatum esse: nec additum ei corpus aereum,
vel quasi duplici corpore uno coelesti vel aethereo,
altero autem aereo vestiretur: sed ipsum ejus coeleste
corpus, si fuit, conversum esse ex poena in
aeream qualitatem, ut jam non coeleste vel aethereum,
sed aereum corpus esset, ubi ignis poenam et
supplicium sentire possit.</p>
<p>Item alibi de eadem retractans, et cautissime ac
suspense deliberans, ita dicit: [Si non erit ignis incorporalis,
sed corporalis tactu noxius, ut eo possint
<nobr><sub></sub></nobr> corpora cruciari, quomodo in eo erit etiam poena
spirituum malignorum, nisi quia sunt quaedam sua
etiam daemonibus corpora, sicut doctis hominibus
visum est, ex isto aere crasso atque humido, cujus
impulsus vento flante sentitur. Quod genus elementi
si nihil ab igne perpeti posset, non ureret fervefactus
in balneis: ut enim urat, prior uritur, facitque
cum patitur. Si autem quisquam nulla habere corpora
asseverat, non est de hac re, aut laborandum
operosa inquisitione, aut contentiosa disputatione
certandum. Cur enim non dicamus, quamvis miris,
tamen veris modis, etiam spiritus incorporeos posse
poena corporalis ignis affligi? Si spiritus hominum
etiam ipsi profecto incorporei et nunc potuerunt includi
corporalibus membris, et tunc poterunt suorum
<nobr><sub></sub></nobr> corporum vinculis insolubiliter alligari. Adhaerebunt
ergo spiritus daemonum, imo spiritus daemones, licet
incorporei, corporeis ignibus cruciandi, accipientes
ex ignibus poenam; et caetera quae de hac re prolixius
disputat.] Hac ergo cautela quam beatus doctor
in suis inquisitionibus ostendit, de talibus rebus
sentiendum atque tractandum, et non improbe vel
mendaciter aliquid sentiendum.</p>
<p>6. Sequitur iste, et dicit: <em>Non esse illum ignem
poenam, neque ad eum praeparatum vel praedestinatum:
sed qui fuerat praedestinatus ut esset in universitate
omnium bonorum, sedes factus est impiorum,
in quo procul dubio non minus habitabunt beati
quam miseri.</em> In his verbis cum dicit illum ignem
<nobr><sub></sub></nobr> aeternum non esse poenam, manifeste ipsi Veritati,
id est judici vivorum et mortuorum, contradicit, qui
se in illo judicio dicturum praedixit: <em>Discedite a me,
maledicti, in ignem aeternum</em> <strong>(Matth. XXV, 41)</strong>. Et ut
ipsum ignem aeternum intelligamus esse poenam
et supplicium sempiternum, statim post pauca de
miseri qui ibi aeternaliter damnandi et torquendi
sunt, subjungit, dicens: <em>Tunc ibunt hi in supplicium
aeternum</em> <strong>(Ibid., 46)</strong>. Contradicit et beato Paulo
apostolo dicenti: <em>In revelatione Domini nostri Jesu
Christi de coelo cum angelis virtutis ejus: dantis vindictam
in flammam ignis, his qui non noverunt Deum,
et qui non obedierunt Evangelio Domini nostri Jesu
Christi; qui poenas dabunt in interitu aeternas a facie
Domini, et a gloria majestatis ejus</em> <strong>(II Thess. I, 7-9)</strong>.
<nobr><sub></sub></nobr> Contradicit et beato apostolo Joanni de eodem stagno
ignis et sulphuris in Apocalypsi dicenti: <em>Et cruciabuntur
die ac nocte in saecula saeculorum</em> <strong>(Apoc. XX,
10)</strong>; et iterum: <em>Et fumus tormentorum eorum ascendet
in saecula saeculorum</em> <strong>(Apoc. XIV, 10)</strong>. Et Scripturae,
quae ait: <em>Dabit in carnes eorum ignem et vermes,
ut urantur, et sentiant usque in sempiternum</em> <strong>(Judith.
XVI, 21)</strong>. Et iterum: <em>Humilia spiritum tuum valde,
quia vindicta carnis impii, ignis et vermes</em> <strong>(Eccli. VII,
19)</strong>. Quae cum ita sint, et fideliter ad terrorem atque
emendationem assiduam tenenda sint, quomodo iste
audet, vel cur tam impiam et multis noxiam permittitur
habere libertatem, ut in Ecclesia dicat ad
subversionem audientium, et securitatem mortiferam
nutriendam, non esse illum ignem aeternum
<nobr><sub></sub></nobr> poenam? cum Dominus eum testetur esse supplicium
sempiternum, et veritas apostolicae doctrinae: <em>Ignem
et flammam vindictae, et poenas in interitu aeternas, et
cruciatum diei ac noctis, et fumum tormentorum
ascendentem in saecula saeculorum,</em> apertissime eum
esse denuntiet.</p>
<p>Et ideo omnino indubitanter et verissime nobis,
ista credenda sunt, ut tali terrore coerceatur et mortificetur
in nobis delectatio peccandi, et excitetur
ac roboretur sollicitudo bene agendi et Deo placendi.
Hoc namque nobis praecipue necessarium esse
ipse Dominus ostendit, dicens: <em>Ostendam vobis, quem
timeatis: timete eum qui postquam occiderit, habet
potestatem mittere in gehennam</em> <strong>(Luc. XII, 5)</strong>; et iterum:
<em>Sed potius eum timete, qui potest et animam et
</em><nobr><sub></sub></nobr> <em>corpus perdere in gehennam</em> <strong>(Matth. X, 28)</strong>. Unde et
alibi Scriptura utilitatem hujus timoris, et e contrario
malum securitatis ostendens, dicit: <em>Timor
Domini expellit peccatum</em> <strong>(Eccli. I, 27)</strong>: nam qui sine
timore est, non potest justificari.</p>
<p>Quod autem iste dicit: <em>Eumdem ignem aeternum
non esse ab initio praeparatum et praedestinatum ad
poenam, sed tantum ut, in universitate creaturarum
quae a bono Creatore bonae conditae sunt, et ipse quasi
locum suum teneret,</em> fidei nostrae nequaquam est recipiendum.
Sed hoc potius tenendum est quia omnipotens
Deus, qui omnia quaecunque ab initio
creavit, certis utique ex causis, et ad certos et necessarios
usus condidit, et nihil inaniter aut supervacue
<nobr><sub></sub></nobr> constituit, sed unamquamque rem, sua omnipotentia
conditam, proprium officium sive utilitatem
habere voluit: sicut lumen ad usum diei, et tenebras
ad quietem noctis, et firmamentum coeli ad
sedem luminarium, et aquarum super coelos separationem
ad temperationem astrorum, et herbas atque
arbusta ad sustentationem animantium, et luminare
majus, ut praeesset diei, et luminare minus, ut praeesset
nocti, cum stellis: et caetera in hunc modum.
Sicut ergo omnia haec ab initio condita et ordinata,
statim propriis officiis et ministeriis atque usibus
deputavit; ita et illum ignem aeternum ab initio inter
caeteras creaturas non inaniter conditum sua
justa providentia et provida justitia statim ad eos
usus credendus est praeparasse et praedestinasse, ad
<nobr><sub></sub></nobr> quos Dominus eum praeparatum esse ostendit, cum
impiis et damnatis hominibus dicit: <em>Ite in ignem
aeternum:</em> et subjungit, <em>qui paratus est diabolo et
angelis ejus</em> <strong>(Matth. XXV, 41)</strong>. Id est ad utriusque
creaturae, tam angelicae quam humanae, supplicium
sempiternum. Quia et ex ipsis verbis quibus dicturus
est: <em>Venite, benedicti Patris mei, percipite regnum
quod vobis paratum est a constitutione mundi</em>
<strong>(Matth. XXV, 34)</strong>, e contrario recte intelligere possumus,
etiam ipsum <em>ignem aeternum</em> ad aeternum
supplicium angelorum sive hominum impiorum similiter
a constitutione mundi esse praeparatum. Nec
tamen est ulla iniquitas apud Deum quod ipsum
ignem supplicii sempiterni tantae multitudini impiorum,
tam longe antequam omnino essent, praeparavit
<nobr><sub></sub></nobr> et praedestinavit: quia et in novo civitatis aedificio,
si statim cum ipsa simul civitate domus carceris
horrenda et terribilis exstruatur, non potest dici
iniquitas, sed potius provisio misericordiae et justitiae:
ut videntes qui in civitate habitant poenale et
triste ergastulum damnationis, aut deterreantur misericorditer
a peccando, aut si nec peccata vitaverint,
juste et inexcusabiliter puniantur. Sic ergo et ille ignis
ad aeternum creatus supplicium et misericorditer et
juste credi debet, dum aut ejus terrore homines corrigantur,
aut si corrigi noluerint, justius puniantur.</p>
<p>De cujus ignis aeterni creatione, quam utique in
illis operibus Dei intelligere debemus, cum <em>sex diebus
fecit coelum, et terram; et mare, et omnia quae in
eis sunt, et in septimo cessavit ab omni opere quod patrarat</em>
<nobr><sub></sub></nobr> <strong>(Exod. XX, 11)</strong>. Ita sanctus papa Gregorius,
exponens verba libri beati Job, ubi scriptum est de
impio: <em>Devorabit ignis qui non succenditur</em> <strong>(Job XX,
26)</strong>, ita ait: [Miro valde modo paucis verbis expressus
est <em>ignis gehennae;</em> ignis namque corporeus, ut
esse ignis valeat, corporeis indiget fomentis, qui
cum necesse est ut servetur, per congesta ligna procul
dubio nutritur, nec valet nisi succensus esse, et
nisi refotus subsistere. At contra gehennae ignis cum
sit incorporeus, et in se missos reprobos corporaliter
<nobr><sub></sub></nobr> exurat, nec studio humano succenditur, nec
lignis nutritur, sed creatus semel durat inexstinguibilis,
et succensione non indiget, et ardore non caret].
Exponens adhuc idem beatissimus doctor verba
sequentia quibus de eodem impio dicitur: <em>Affligetur
relictus in tabernaculo suo</em> <strong>(Ibid., 26)</strong>, quid de poenis
aeterni ipsius ignis fideliter sentiendum sit, ita subjungit:
[Iniqui enim tabernaculum caro est, quia
ipsam laetus inhabitat, et, si sit possibile, optat ut
eam nunquam relinquat. Quam videlicet carnem cum
in resurrectione receperit, cum ea gehennae ignibus
traditus ardebit. Tunc ab ea educi appetat, tunc incipit
velle vitare quod amavit; sed quia eamdem carnem
Deo praeposuit, judicante Deo agitur ut ex ea
amplius igne crucietur. Ad augmentum itaque tormenti,
<nobr><sub></sub></nobr> et hic de corpore nolens educitur, et illic in
corpore tenetur invitus]. Item cum verba ejusdem
libri exponeret, in quibus de eodem impio scriptum
est: <em>Luet, quae fecit, omnia, nec tamen consumetur
juxta multitudinem adinventionum suarum, sic et sustinebit</em>
<strong>(Job XX, 18)</strong>, ita dicit: [Persolvit enim in tormentis
ea quae hic illicita servavit desideria, et flammis ultricibus
traditus semper moritur, quia semper in morte
servatur, nec in tormentis consumitur; quia si consumeretur
vita morientis, cum vita etiam poena finiretur:
et qui multa invenit ad culpam, novis inventionibus
cruciatur in poena].</p>
<p>Haec sanctus doctor terribilia terribiliter, et vera
veraciter loquitur, ut audientium animos ad terrorem
excitet, ad emendationem stimulet, a mortifera
<nobr><sub></sub></nobr> securitate ad curam salutis suae velut vigilare compellat.
Iste autem adhuc inania inaniter, et falsa
fallaciter loquens dicit quod <em>ipse ignis aeternus, qui
ad hoc tantum fuerat creatus, sicut ipse vult, ut esset
in universitate omnium bonorum, sedes factus est impiorum.</em>
Non dixit tormentum, aut poena, vel supplicium
factus est impiorum, sed <small>[Note: <nobr><sub></sub></nobr> Reprehensio ista solum est in nomine. Nam
nolebat Erigena ignem inferni fore quietem et sedem
<nobr><sub></sub></nobr> tranquillam atque placidissimam ipsorum damnatorum.]</small> <em>sedes,</em> inquit, <em>factus
est impiorum:</em> ut, juxta ejus sensum, sicut unicuique
sedes est, domus sua, ubi quietus residet et inhabitat:
sic et impiis ille ignis non sit tormentum damnationis,
sed tranquilla sedes habitationis. Unde
adhuc de eodem igne subjungit, dicens: <em>In quo procul
dubio non minus habitabunt beati, quam miseri.</em>
Et hic namque habitabunt in illo igne dixit, non
cruciabuntur, non punientur, aut tale aliquid, negans
<nobr><sub></sub></nobr> omnino, ut solet poenas verissimas aeternalium
tormentorum, quas tota Scriptura tanto terrore denuntiat,
tanta attentione commendat. Quod autem
dicit: <em>In quo procul dubio habitabunt non minus beati
quam miseri,</em> manifeste utrosque, id est et beatos et
miseros in uno igne aeterno post resurrectionem
habitaturos affirmare contendit: sequens videlicet,
stulta et vanissima persuasione, opiniones saecularium
philosophorum, qui putant animas piorum
post dissolutionem corporis, vel in coelo aethereo,
<nobr><sub></sub></nobr> vel in illo circulo quem lacteum vocant, vel in globis
siderum habitaturas. Quae iste omnia, et ipsum
coelum aethereum et firmamentum coeli, in quo lacteus
ille circulus apparet, et ipsa sidera aeternum
ignem appellat, sicut et illum ignem gehennae. Quia
omnia haec, quae super tria mundi elementa, id est
terram, aquam et aerem constituta sunt, ex quarto
elemento ignis putat existere, ut idipsum quartum
mundi elementum, et apud inferos sit ignis aeternus,
<em>qui paratus est diabolo et angelis ejus</em> <strong>(Matth. XXV,
41)</strong>, et omnibus impiis hominibus; et in coelestibus
spatiis sit ignis aeternus ubi sit post resurrectionem
habitatio beatorum.</p>
<p>Ecce qualem beatitudinem promittit sanctis et electis
Dei: ut qui habitaverunt, cum adhuc essent
<nobr><sub></sub></nobr> mortales, in primo mundi elemento, id est in terra,
habitent jam immortales effecti in quarto et superiori
mundi elemento, sicut ipse dicit, igne aeterno,
et haec sit eorum remuneratio, habitare in quolibet
quamvis lucido, quamvis tranquillo, et puro tamen
elemento. Dominus autem non in elementis mundi
aeternam beatitudinem suis promittit, sed in coelestibus,
et supercoelestibus bonis, <em>Ubi Christus est in
dextera Dei sedens</em> <strong>(Col. III, 1)</strong>, <em>exaltatus super omnes
coelos, et interpellans pro nobis</em> <strong>(Rom. VIII, 34)</strong>. De
cujus sublimitate beatitudinis Apostolus dicit: <em>Non enim in manufacta sancta introivit Jesus, exemplaria
verorum, sed in ipsum coelum; ut appareat nunc vultui
Dei pro nobis</em> <strong>(Hebr. IX, 24)</strong>. Ad quam habitationem
ut sancti ejus valeant pervenire, ipse in Evangelio
<nobr><sub></sub></nobr> Patrem exorat, dicens: <em>Pater, quos dedisti mihi volo,
ut ubi ego sum et illi sint mecum, ut videant claritatem
meam, quam dedisti mihi</em> <strong>(Joan. XVII, 24)</strong>. De qua
beata et angelica habitatione sanctorum ipse iterum
dicit Apostolus: <em>Scimus autem quoniam si terrestris
domus nostra hujus habitationis dissolvatur, quod aedificationem
ex Deo habemus domum non manufactam
aeternam in coelis</em> <strong>(II Cor. V, 1)</strong>. Unde et ipse dicebat:
<em>Cupio dissolvi et cum Christo esse</em> <strong>(Phil. I, 23)</strong>.
Et de omnibus generaliter electis post resurrectionem
promittit dicens: <em>Rapiemur in nubibus obviam
Christo in aera, et sic semper cum Domino erimus</em>
<strong>(I Thess. IV, 16)</strong>. De qua gloriosa et felicissima habitatione
justorum Psalmista dicit: <em>Habitabunt recti
cum vultu tuo</em> <strong>(Psal. CXXXIX, 14)</strong>. Haec ergo habitatio
<nobr><sub></sub></nobr> quaeratur, haec desideretur, non in elementis mundi,
sed in vultu Dei, in visione claritatis Christi, in societate
beatorum et supercoelestium angelorum,
quando <em>erunt sancti,</em> sicut ipsa Veritas promittit,
<em>aequales angelis Dei in coelis</em> <strong>(Luc. XX, 36)</strong>.</p>
<p>Non ergo in uno mundi elemento igneo erit beatorum
habitatio vel potius contrusio, nec ita ibi includentur
sicut impii in igne aeterno, sed habebunt
omnia mundi elementa in potestate, tanta felicitate
et facilitate sibi subdita, et sic suae immortali habitudini
congruentia, ut ubicunque eorum voluerint,
et sicut voluerint continuo esse possint, et videant
atque habeant haec omnia non tam ad praemium
beatitudinis, quam ad cumulum felicitatis, et laudem
<nobr><sub></sub></nobr> et gloriam Conditoris. Hanc namque eis potestatem
et gloriam Scriptura prophetica promittit, dicens:
<em>Regnum autem, et potestas, et magnitudo regni; quae
est subter omne coelum detur populo sanctorum Altissimi:
cujus regnum, regnum sempiternum est, et omnes
reges servient ei, et obedient</em> <strong>(Dan. VII, 27)</strong>.</p>
<p>7. Adjungit post haec iste, et dicit: <em>Miseriam nullam
esse nisi mortem aeternam: aeternam mortem veritatis
ignorantiam, nullamque miseriam esse, nisi veritatis
ignorantiam; et ubi ignoratur veritas, ibi nullam
vitam.</em> Hoc quidem quod in his verbis dicitur,
poterat esse bonum si non ipsum bonum male, id
est malo sensu diceretur. Verum namque est quia
homini justo et sapienti omnis labor, omnis adversitas,
omnis miseria, quae potest in ista mortali vita
<nobr><sub></sub></nobr> accidere, si non eum frangat, et in deterius mutet,
sed infatigabiliter exerceat, non potest ei esse miseria,
quae eum miserum non facit, sed potius purgat
et probat, et velut in fornace aurum puriorem reddit,
nec ullam sibi deputat talis vir miseriam, nisi
veritatis ignorantiam, in quantum adhuc ab ejus
contemplatione retardatur, et quodammodo ipsa sua
infirmitate repellitur. Mortem vero non istam exteriorem
corporis, sed illam interiorem animae timet, quae
omnino est ipsa summae veritatis ignorantia, qua utique
mortui sunt omnes infideles? qui nec credunt, nec
agnoscunt Dei veritatem. De quibus et Dominus dicit:
<em>Dimittite mortuos sepelire mortuos suos</em> <strong>(Matth.
VIII, 22)</strong>; et Apostolus: <em>Alienati,</em> inquit, <em>a vita Dei
per ignorantiam, quae est in illis</em> <strong>(Eph. IV, 18)</strong>. Fidelium
<nobr><sub></sub></nobr> autem vita utique ipsa cognitio veritatis est;
quam et hic cognoscunt per fidem, et in futuro
cognituri sunt per speciem. Quia et hic accipiunt
vitam per fidem veritatis, sicut scriptum est: <em>Quia
justus ex fide vivit</em> <strong>(Rom. I, 17)</strong>, et ibi habebunt vitam
aeternam ex cognitione, et visione ejusdem veritatis,
dicente Domino: <em>Haec est autem vita aeterna
ut cognoscant te unum verum Deum et quem misisti
Jesum Christum</em> <strong>(Joan. XVII, 3)</strong>. Quicunque ergo
pervenerint ad istam cognitionem per veram fidem,
et aeternam contemplationem, erit eis sine dubio vita
aeterna ipsa visio aeterna Veritatis. Qui autem ab ea
sive per infidelitatem, sive per ultimam damnationem
fuerint separati, quid eis erit aliud talis separatio,
et talis ignorantia veritatis, nisi mors aeterna?</p>
<p><nobr><sub></sub></nobr> Secundum hunc ergo sensum hoc in doctoribus
dictum legit; sed quod ab eis bene legit dictum, ipse
convertit in pravum, et perversum, ut coaptet illud
(quantum in se est) suo errori atque mendaciis:
propter nihil enim aliud haec dicit, nisi ut tali argumentatione
tam violenter, et nequiter ex bono ad
malum usurpata, quasi ostendere et confirmare videatur,
nullam aliam futuram esse miseriam, vel
angelorum malignorum, vel hominum perditorum
in aeterno igni damnatorum, nisi ignorantiam, et
sicut jam supra dixit, absentiam ipsius veritatis; et
hanc ignorantiam atque absentiam veritatis solam
eis esse aeternam miseriam, solam eis esse aeternam
<nobr><sub></sub></nobr> mortem: ut eos hoc modo ab omni miseria suppliciorum
et tormentorum quae extrinsecus adhibetur,
et ab omni morte poenalis damnationis alienos futuros
esse contendat. Sed quantumcunque iste contendat
et contradicere conetur, excepta illa morte quam
incurrunt intrinsecus ex ignorantia et absentia veritatis.
<em>Patientur</em> etiam extrinsecus sicut Apocalypsis
dicit: <em>Stagnum ignis et sulphuris, quod est mors secunda</em>
<strong>(Apoc. XX, 10, 14)</strong>. Patientur vere aeternam
miseriam, cum Deus, judex justus et fortis <em>dabit in
carnes eorum ignem et vermes, ut urantur et sentiant
usque in sempiternum</em> <strong>(Judith. XVI, 21)</strong>; semper
namque erunt in morte, quos et immanitas suppliciorum
compellet mori, et divini judicii severitas
nunquam permittet exstingui.</p>
<br><h4><center>CAPUT XVIII. </center></h4><nobr><sub></sub></nobr> 
<p>Octavo decimo capitulo ita dicit:
<br></p><dl><dd>1. <em>Errorem praedestinationis ex disciplinarum ignorantia,
quas ipsa sapientia suas comites, investigatricesque
fieri voluit, et Graecarum litterarum inscitia
ortum.</em></dd>
<dd>2. <em>Esse verbum</em> <b>ὁρῶ</b> <em>quod</em> video <em>et</em> definio <em>et</em> destino
<em>interpretatur, similiter compositum</em> <b>προωρῶ</b>
praevideo, praedefinio, praedestino; <em>ac per hoc praedestinationem
et praedefinitionem nihil aliud esse quam
praevisionem.</em></dd>
<dd>3. <em>Deum nec praevidisse nec praedestinasse mortem
et poenas, quia nihil sint.</em></dd>
<dd>4. <em>Peccatores in massa originalis peccati reliquit,
</em><nobr><sub></sub></nobr> <em>relictos deservit, desertos lumine tenebras torquere,
desertos vita mortem interimere.</em></dd>
<dd>5. <em>Nec quod in eis Deus fecit, relinquit vel deserit
(Alioquin eorum natura ad nihilum rediret si summa
essentia in eis non esset); sed quod in eis non fecit,
id est superbiam sprevit.</em></dd>
<dd>6. <em>Deum in ea natura quam ad se creavit semper
habitare.</em></dd>
<dd>7. <em>Dei sapientiam praedestinasse in suis legibus
modos ultra quos impiorum malitia progredi non possit,
nec sinit alicujus malitiam in infinitum, prout
velit,</em> extendi, <em>divinis legibus progrediendi modum
imponentibus.</em></dd>
<dd>8. <em>Nihilque appetere impiorum omnium, et diaboli
nequitiam, nisi ab eo, qui est summa essentia recedere.
</em><nobr><sub></sub></nobr> <em>In tantum, ut eorum natura, si lex divina sineret,
in nihilum rediret. Sed quoniam ei difficultas ex
aeternis legibus obsistit ne in tantum cadat quantum
vellet, ex ea difficultate laborare, laborando torqueri,
puniri, cruciari, et inde fieri miseram inanium voluptatum
egestate. Eamque difficultatem, qua prohibentur
pervenire ad ea quae libidinose appetunt, effici
eis poenalem interitum, et suae miserrimae cupidinis
justissimum cruciatum.</em></dd>
<dd>9. <em>Utriusque partis praedestinatum esse numerum.</em></dd>
<dd>10. <em>Invitos Deo servire impios: non naturam quam
in eis fecit, et in eis non punit, sed malam voluntatem,
quam in eis non fecit, et in eis punit; in eoque
quod ei inviti serviunt, puniri in seipsis sua poena. De
</em><nobr><sub></sub></nobr> <em>qua quos juste non liberet, ad eam illos quodammodo
praeparet, dum eos ad eam seipsos praeparare permittat.</em></dd></dl>
<p>In his verbis cum dicit: <em>Errorem praedestinationis
ex disciplinarum ignorantia, quas ipsa sapientia suas
comites investigatricesque fieri voluit, et Graecarum
litterarum inscitia ortum;</em> auditores suos utique
commonet ut ab eo, tanquam viro eruditissimo et
philosophico, liberalium disciplinarum discant scientiam,
fortassis etiam ut ab eo similiter discant Graecarum
litterarum peritiam: affirmat namque quod
ipsa sapientia quasi comites et sodales sibi conjunctas
habeat easdem liberalium artium doctrinas, ita
ut qui ad ejus cognitionem voluerit pervenire, necessarias
omnino habeat ipsas liberales disciplinas, ut
<nobr><sub></sub></nobr> per eas, quod verum est, possit investigare. Si ergo
apud caeteros de veritate divinae praedestinationis errorem
fecit ignorantia saecularium litterarum, quid
iste, qui earum se jactat peritum, de hac re per eas
investigavit, quid veritatis invenit? quid firmissima
ratione fultum, et omni acceptione dignum, in tam
prolixo suo sermone disputavit? Ubi nihil invenitur
aliud nisi superfluus labor vanitatis, et implicatio
infiniti erroris, et apertissima impugnatio veritatis,
dum Scripturas veritatis contemnens, et ipsas quoque
historias divinorum eloquiorum incognitas habens,
non in eis meditatur die ac nocte, nec ad
earum regulam fidem suam corrigere, dirigere atque
informare studet: sed dies et noctes in humanarum
vanitatum lectione consumit, et <em>porcorum siliquis
</em><nobr><sub></sub></nobr> <em>ventrem suum</em> implere cupit <strong>(Luc. XV, 16)</strong>, nec inde
aliquam refectionem capit: sed miserrima fame contabescit
et perit nequissimo principe sibi dominante,
<em>qui misit eum in villam suam ut pasceret porcos</em> <strong>(Ibid.,
15)</strong>. Revertatur itaque in seipsum, surgat et veniat
ad patrem, ut intus panes inveniat qui foris
fame peribat; ibi pascatur epulis vituli saginati, et
pro mundi salute immolati; ibi audiat <em>symphoniam et
chorum</em> <strong>(Ibid., 25)</strong>, id est admirandam consonantiam
coelestium Scripturarum et dulcem concordiam
fidelium, qui omnes idem sapientes, in eodem
sensu atque sententia firmati, unanimes uno ore honorificant
Deum et Patrem Domini nostri Jesu Christi.
In hac itaque domo per Dei misericordiam et
fidei gratiam positi, audiamus et teneamus fideliter
<nobr><sub></sub></nobr> quod dispensator panis aeterni, id est verbi divini,
nobis insinuat, dicens: <em>Si quis videtur inter vos sapiens
esse in hoc saeculo, stultus fiat ut sit sapiens.
Sapientia enim hujus mundi, stultitia est apud Deum.
Scriptum est enim: Comprehendant sapientes in astutia
eorum.</em> Et: <em>Dominus cognovit cogitationes sapientium,
quoniam vanae sunt</em> <strong>(I Cor. III, 18, 20)</strong>. Audiamus
et illum sapientissimum virum, qui dicit:
<em>Stultissimus sum virorum, et sapientia hominum non
est mecum; non didici sapientiam, non novi sanctorum
scientiam</em> <strong>(Prov. XXX, 2, 3)</strong>.</p>
<p>Quod non ideo dicimus quasi nihil in illis etiam
litteris humanis inveniatur veritatis, aut illae disciplinae
non habeant aliquam utilitatem ad indagandam
<nobr><sub></sub></nobr> veritatem; sed quia omni fideli homini primum vigilantissime
discenda est veritas fidei ex auctoritate
Scripturarum Dei: ut si quid postea de eisdem humanis
litteris legere aut scire necesse fuerit, totum
ex illa divina auctoritate et fidei veritate dijudicetur;
ut si quid ibi ab ejus regula non discordat, absque
periculo recipiatur, quidquid autem ab ea dissonare
invenitur, quasi mortiferum respuatur. Quisquis
autem putat se absque verae fidei cognitione, absque
Scripturae sanctae fidelissima auctoritate, absque paternae
doctrinae studiosissima institutione solis humanis
litteris et disciplinis indagare posse veritatem
Dei, et fidei integritatem, procul dubio seipsum
illudit et decipit: et dum vult videri quasi inventor
veritatis, magister erroris efficitur. Qui ordo pietatis
<nobr><sub></sub></nobr> tanta est attentione servandus, ut nec ipsae sacrae
litterae in libris legis et prophetarum ullatenus possint
esse utiles et salubres legentibus, nisi aut fides
Christi praecedat in corde legentis, per quem veraciter
intelligantur, aut ipsa fides Christi in eis fideliter
quaeratur, et Deo illuminante inveniatur. Inde
est quod fidelem et dilectum discipulum Apostolus
commonens et informans dicit: <em>Et quia ab infantia
sacras litteras nosti, quae te possunt instruere ad salutem,
per fidem, quae est in Christo Jesu</em> <strong>(II Tim. III,
15)</strong>. Quod quid est aliud dicere, quam <em>per fidem, quae
est in Christo Jesu</em> ipsas sacras litteras instruere
posse hominem ad salutem, quia absque ejus fide
nulla ibi inveniri possit instructio salutaris.</p>
<p>Propterea ergo et iste in tantis erravit, tanta falsa
<nobr><sub></sub></nobr> et fallacia sensit et scripsit, quia Scripturas sanctas
ignoravit, quia veritatem fidei non eis humiliter et
fideliter inquisivit, sed superbe et vanissime humanis
et ineptis argumentationibus eam invenire posse
se credidit: et ideo non illam invenit, sed eam potius
infideliter et infeliciter impugnavit. Qui ergo
cupit de veritate divinae praedestinationis humanum
errorem effugere, et quid secundum veritatem tenere
debeat, invenire, legat, ut jam diximus, diligenter
et fideliter propheticas, et evangelicas, et apostolicas
litteras, nec contra eas suum sensum defendere
audeat, sed earum se auctoritati et veritati
humiliter submittat, ne in perniciem suam contra
stimulum calcitrare conetur. Ex quibus divinis litteris,
quia multum jam de hac re supra posuimus, ne
<nobr><sub></sub></nobr> legentibus taedium faciamus, unum tantummodo hoc
loco breviter memoramus, ex epistola beati Judae
apostoli, ubi cum de impiissimis haereticis, qui Ecclesiam
Domini ab ipsis apostolicis temporibus
usque ad finem saeculi et impugnaverunt et impugnaturi
sunt, loqueretur, ut ostenderet eos aeterno et
justo Dei judicio in reprobum sensum traditos, ut
tanta ac talia contra Deum loqui auderent, et ad
ultimum eodem divino judicio aeterna perditione
damnandos, ita dicit: <em>Subintroierunt enim quidam
homines (qui olim praescripti sunt in hoc judicium)
impii, Domini nostri Jesu Christi gratiam transferentes
in luxuriam, et solum dominatorem Dominum nostrum
Jesum Christum negantes</em> <strong>(Jud. 4)</strong>; ubi etiam
<nobr><sub></sub></nobr> quam olim et quam multis antea saeculis hoc de eis
fuerat praenuntiatum et prophetatum ostendens, post
multa subjungit: <em>Prophetavit autem et de his septimus
ab Adam Enoch, dicens: Ecce venit Dominus in
sanctis millibus suis facere judicium contra omnes, et
arguere omnes impios de omnibus operibus impietatis
eorum, et de omnibus duris quae locuti sunt contra eum
peccatores impii</em> <strong>(Ibid., 14, 15)</strong>. De quorum etiam
aeterna damnatione et poena horribili eis praeparata
et reservata manifestissime adjungit dicens: <em>Sidera
errantia, quibus procella tenebrarum in aeternum servata
est</em> <strong>(Ibid., 13)</strong>.</p>
<p>Quid enim evidentius de praedestinatione impiorum
ad aeterni judicii damnationem quam quod hi
homines impii tanto olim et tantis antea saeculis, et
<nobr><sub></sub></nobr> divino judicio et prophetico vaticinio <em>praecripti</em> sint
<em>in hoc judicium?</em> <strong>(Ibid., 4.)</strong> Nec tantae absurditatis
esse debemus, ut quia hoc beatissimus patriarcha et
propheta Enoch septima ab Adam generatione prophetavit,
putemus quod tunc Deus omnipotens aliquid
statuerit ac praedestinaverit quod in ejus aeterno
judicio atque consilio ante non fuerit: cum omnino
in illius incommutabili aeternitate nulla possit esse
nova voluntas, nulla recens dispositio; sed quod
apud illum erat praefinitum aeternaliter, hoc congruentissimo
ordine et prophetari et impleri voluit
temporaliter; ad illorum quidem judicium et damnationem,
qui talia erant ausuri atque facturi, ad probationem
vero et exercitium Ecclesiae suae, quam
etiam per talium contradictiones et impugnationes
<nobr><sub></sub></nobr> et diligentius erudiri et excellentius disposuit clarificari:
sicut et Apostolus dicit: <em>Nam oportet et haereses
esse, ut et qui probati sunt, manifesti fiant in
vobis</em> <strong>(II Cor. XI, 19)</strong>.</p>
<p>Si ergo quaerimus justam et aeternam Dei praedestinationem
in malis ad judicium damnationis, audiamus
quia <em>homines quidam prescripti sunt in hoc
judicium impii:</em> et <em>praescripti</em> non tam temporaliter
sermone prophetico, quam omnino aeternaliter divino
judicio: quia utique, quod erat apud Deum
aeternaliter praefixum, hoc per prophetam temporaliter
est praedictum atque praescriptum. Si quaerimus
utrum eis aeterno Dei judicio poena et supplicium sit
praeparatum, audiamus quod de ipsis dicitur: <em>Quibus
procella tenebrarum in aeternum servata est;</em>
<nobr><sub></sub></nobr> atque ita divinae veritati fideliter acquiescentes, nec
impios poenis, nec poenas impiis divinitus praeparatas.
<em>Vos autem, charissimi, superaedificantes vosmetipsos
sanctissimae vestrae fidei, in Spiritu sancto orantes,
ipsos vos in dilectione Dei servate; et hos quidem arguite
judicatos, illos autem salvate de igne rapientes,
aliis autem miseremini in timore</em> <strong>(Ibid., 20, 23)</strong>. Non
enim ait: Hos quidem arguite judicandos, sed <em>arguite
judicatos,</em> ut scilicet quod in sua impietate
perdurantibus venturum erat suo tempore, jam nunc
eis divini et aeterni judicii, ut dictum est, praedestinatione
terribiliter supervenisse demonstret, et futura
utique punitione damnandis, et praesenti jam
sententia divinitus condemnatis.</p>
<p><nobr><sub></sub></nobr> Post haec ad illud necessario convertimur, quod
iste ut aliquid etiam ex Graecae linguae peritia docere
videatur, addit et dicit: <em>Ecce Graecum verbum</em> <b>ὁρῶ,</b>
<em>quod</em> video, <em>et</em> definio, <em>et</em> destino <em>interpretatur, similiter
compositum</em> <b>προορῶ</b> praevideo, praedefinio, praedestino.
<em>Ac per hoc praedestinationem et praedefinitionem nihil
aliud esse quam praevisionem.</em> In quibus verbis bene
quidem ait quod <b>ὁρῶ</b> possit Latine dici <em>video,</em> sed
quomodo istud <em>video</em> intelligi debeat, utrum simpliciter
tantummodo, sicut multa videmus velut transeunter
et ultro se nostris aspectibus ingerentia;
an certo aliquo et defixo intuiti, quo rem aliquam
aut certissime esse cognoscamus, aut tanta illuc intentione
noster dirigatur aspectus, ut quasi signum
ad sagittam eumdem nostrum aspectum actio consequatur.
<nobr><sub></sub></nobr> Sicut et Scriptura dicit de fabro ferrario
vel cujuslibet alterius metalli, quia ad similitudinem
vasis quod fabricatur, est oculus illius, cum tanta
illud intentione oculi attendit, ut velut ad regulam
vel ad lineam sui obtutus nihil in eo aliter quam
ipse disposuit esse patiatur. Ita ergo magis ille
sermo <b>ὁρῶ,</b> id est <em>video,</em> intelligendus est, ut talis
ibi visio designetur, quae ita ad certum dirigitur intuitum,
ut ad ipsum vel incursus intuentis, vel jaculatio,
vel fabricatio, vel aliud ejusmodi rectissime
et indeclinabiliter dirigatur.</p>
<p>Ex hoc namque verbo quod dicitur <b>ὁρῶ</b> derivatur
<b>ὁρώμα,</b> quod est Latine <em>visio.</em> Quam visionem, verbi
gratia, somnii, aut alicujus revelationis, ita antiqui
definierunt, quia visio est cum id quis videt quod
<nobr><sub></sub></nobr> eodem modo quo apparuerat eveniet. Unde maxime
in Scripturis visionem cujuslibet divinae revelationis,
quae utique ita videtur in spiritu, ut omnino aliter
evenire non possit, Graece in <b>ὁρώματε</b> ostendi
sive videri legitur. Et ideo juxta hanc evidentissimam
rationem cum isto modo dicitur <em>video,</em> certissime
intelligitur, <em>definio,</em> vel <em>destino,</em> sicut et iste
recte posuit, ut cum componitur ille sermo addita
praepositione, et dicitur <b>προορῶ,</b> rectissime intelligatur
<em>praefinio,</em> vel <em>praedestino,</em> quod utrumque unius
significationis est, potest etiam interpretari <em>provideo:</em>
quae providentia, cum ad Deum refertur,
omnino certissima est, et omnino, sicut ille
providerit, futurum. Unde et ex hoc verbo quod
est <b>ὁρῶ,</b> derivari Graece videtur <b>ὄρισμος,</b> quod est <em>destinatio,</em>
<nobr><sub></sub></nobr> et praepositione addita <b>προορισμός,</b> id est
<em>praedestinatio.</em> Quae duo verba nemo unquam visionem
vel praevisionem interpretari ausus est, sed, ut
diximus, <em>destinationem</em> et <em>praedestinationem.</em></p>
<p>Similiter ex eodem verbo <b>ὁρῶ</b> derivari videtur
<b>ὄρισεν,</b> quod est <em>destinavit,</em> et praepositione addita
<b>προορισεν,</b> id est <em>praedestinavit.</em> Potest autem <b>προορω,</b>
ut supra diximus, interpretari etiam <em>praevideo;</em>
sicut in psalmo, ubi nos Latine dicimus: <em>Providebam
Dominum in conspectu meo semper</em> <strong>(Psal. XV, 8)</strong>;
in Graeco legitur, <b>προορωμεν τὸν Κύριον,</b> quae providentia
utique certum aliquid, et praefinitum ostendit.
Quod beatus Hieronymus in editione sua ita posuit:
<em>Proposui Dominum in conspectu meo semper:</em> quod
<nobr><sub></sub></nobr> utique manifestius ad destinatum pertinet. Quod
autem destinatum hoc sit proprie, quod ad certum
intuitum sive consilium dirigitur, ostendit nobis
Scriptura, quae dicit: <em>Aut sicut sagitta in locum
emissa destinatum</em> <strong>(Sap. V, 12)</strong>. Et Apostolus, ubi
de se ipso ait: <em>Ad destinatum persequor, ad bravium
supernae vocationis Dei,</em> etc. <strong>(Phil. III, 14)</strong>. Quod beatus
Hieronymus exponens ait: [Dicit se necdum comprehendisse
et nequaquam esse perfectum, sed instar
sagittarii ad propositum et ad signum jacula
dirigere, quae significanter Graeci <b>σκόπον</b> nominant,
ne sagitta ad partem declinans alteram, imperitum
ostendat sagittarium.] Non ergo iste illudat nostrae
ignorantiae, ex Graecis verbis aliquid immutans nova
interpretatione, et eorum vim, quantum in se est,
<nobr><sub></sub></nobr> evacuans: ut quod omnes antiqui in Scripturis sanctis
vel praedestinationem interpretati sunt, vel praefinitionem,
aut providentiam, sive propositum, nunc
iste velit dicere, inusitato et absurdo nomine, praevidentiam.
Quae et ipsa, quamvis in Deo, sicut etiam
praescientia, certissima sit, tamen ex hujus novitate
sermonis nullatenus patimur extenuari, vel destrui
sensum praedestinationis, quia praevideri et praesciri
a Deo possunt etiam illa quae ipse facturus
non est; praedestinari autem ab eo non alia intelliguntur,
nisi ea quae ipse facturus est, vel misericordia
vel judicio suo. Ac per hoc absit omnino a nobis
quod iste dixit et quasi definivit, praedestinationem
et praefinitionem Dei nihil aliud esse quam praevisionem;
quia iste sensus manifeste impius est, ut
<nobr><sub></sub></nobr> quasi tantummodo praeviderit Deus quid quisque
esset facturus, vel quid pro factis suis passurus,
et nihil de illo qui vel bene vel male erat acturus,
in suo aeterno judicio praedestinaverit vel praefinierit.</p>
<p>Addit iste adhuc et dicit: <em>Deum nec praevidisse, nec
praedestinasse mortem et poenas, quia nihil sint.</em> Quod
quam sit vanum et veritati contrarium, jam supra
satis, ut putamus, et saepius ostensum est.</p>
<p>Deinde subjungit iste loquens de Deo: <em>Peccatores
in massa originalis peccati reliquit, relictos deseruit;
desertos lumine tenebras torquere, desertos vita mortem
interimere. Nec quod in eis Deus fecit, relinquit
vel deserit: alioquin eorum natura ad nihilum rediret,
si summa essentia in eis non esset: sed quod in
</em><nobr><sub></sub></nobr> <em>eis non fecit, id est superbiam sprevit.</em> Quod ergo
dicit de Deo <em>quia peccatores in massa originalis peccati
reliquit,</em> si dixisset reprobos aut puniendos sive
damnandos, profecto verum esset; ipsi enim, id est
reprobi, puniendi, atque damnandi remanent, in
massa illa ex Adam generaliter damnanda, quia non
eos inde discrevit <em>figulus</em> ille omnipotens, <em>quia ex
una eademque massa facit aliud vas in honorem, aliud
vero in contumeliam</em> <strong>(Rom. IX, 21)</strong>. Nunc vero quod
dicit, <em>quod Deus peccatores in massa originalis peccati
reliquit,</em> non omnino potest esse verum, quia
utique peccatores inde discrevit ac liberavit ille qui
dicit: <em>Non veni vocare justos, sed peccatores</em> <strong>(Matth.
II, 17)</strong>; et de quo Apostolus ait: <em>Fidelis sermo, et
</em><nobr><sub></sub></nobr> <em>omni acceptione dignus, quia Christus Jesus venit in
hunc mundum peccatores salvos facere</em> <strong>(I Tim. XV)</strong>.
Verumtamen, quia non dixit, Omnes peccatores in massa
illa reliquit; quod utique apertissime falsum esset,
sed dixit indefinite, Peccatores in massa illa reliquit;
quod potest intelligi et ex parte, stet utcunque quod dictum
est. Quod autem subjungit de eisdem relictis in
massa peccati: <em>Relictos deseruit, desertos lumine tenebras
torquere, desertos vita mortem interimere,</em> ita
eos vult intelligi a Deo relictos, et relinquendo desertos,
ut quia deserti sunt a vero lumine, tenebris
caecitatis suae torqueantur in mente: et quia deserti
sunt a vero lumine, tenebris caecitatis suae
torqueantur in mente; et quia deserti sunt a vera
vita, morte speciali in anima perimantur. Et haec
<nobr><sub></sub></nobr> sit tantummodo eorum poena atque supplicium
in illa aeterna damnatione, ut nullo extrinsecus
tormento adhibito, sola mentis caecitate, sola animae
morte puniantur, sicut et supra multipliciter asserere
conatus est. Et ut in illa damnatione remanere eis
aliquod magnum bonum, ostendere videatur, dicit
adhuc de ipsis: <em>Nec quod in eis Deus fecit relinquit
vel deserit, alioquin eorum natura ad nihilum rediret,
si summa essentia in eis non esset, sed quod in eis non
fecit, id est superbiam sprevit.</em> Ecce quale bonum eis
praedicat remansisse, quale etiam insensibilibus elementis
Deus exhibere dignatur, ut omnipotenti virtute
essentiae suae det eis esse et ut esse permaneant,
nec eorum natura ad nihilum redigatur, eadem virtute
ea sustentat et permanere facit. Sed ista, id est
<nobr><sub></sub></nobr> elementa <small>[Note: <nobr><sub></sub></nobr> Non consumentur elementa quoad substantiam et
qualitates eis proprias (sunt enim sic partes quaedam
praecipuae ipsius mundi, qui tunc potius perficietur),
sed quoad qualitates eis permistas; tunc enim pura
omnino reddentur et futuro statui beatorum convenientia.
Sicque quando dicit D. Petrus, II, cap. III,
coelos transituros esse et elementa calore solvenda,
non est primo illud intelligendum de corporibus illis
coelestibus ad quae certum est conflagrationis ignem
non perventurum, sed de coelo acreo, hoc est toto
spatio aeris. Deinde dicitur illud esse transiturum
propter renovationem et perfectionem majorem, sicut
<nobr><sub></sub></nobr> et elementa calore solvenda, id est repurganda.---August.,
lib. XX <em>de Civit.,</em> capp. 6 et 18.]</small> mundi, in quantum sunt, in naturali sua
substantia conservantur, permanent utique ad laudem
Creatoris, et ad usum sive honorem rationalis
creaturae: illorum vero damnatorum et perditorum
natura et omnipotenti Dei virtute servatur ne pereat,
et justo Dei judicio ad poenam ei tantummodo proficit
quod servatur, ne unquam ejus supplicium finiatur.
Licet etiam mihi laudandus sit Creator, qui
bonum naturae, quod condidit, non omnimodo deleri
voluit.</p>
<p>Quod vero ait: <em>Alioquin eorum natura ad nihilum
rediret, si summa essentia in eis non esset.</em> Si dixisset:
Eorum natura ad nihilum rediret si eis summa essentia
esse non concederet, vel esse non conservaret,
esset utique verum: quia omnia quaecunque
habent esse, ab illa summa et divina essentia acceperunt
<nobr><sub></sub></nobr> ut essent. Nunc autem cum dixerit, <em>nisi
</em><nobr><sub></sub></nobr> <em>summa essentia in eis esset,</em> tantum eis attribuere
videtur qui erunt in illa perditione damnati, ut etiam
templum Dei esse videantur <small>[Note: <nobr><sub></sub></nobr> Perfectius Deus unitur cum damnatis quam
cum templis si actionum vitae ratio habeatur, si vero
beneficiorum singularium quae hominibus in templo
orantibus conferuntur, magis est in templis quam
in inferis seu cum damnatis. Non negat Trinitatem
esse in damnatis, quia Deus ubique erit per essentiam,
praesentiam et potentiam; ideoque tantum vult
non esse in illis per gratiam habitantem, sed tantum
per ostensionem suae justitiae]</small>: Si enim summa
essentia in eis erit, quia summa essentia Deus est,
qui de seipso dicit: <em>Ego sum qui sum</em> <strong>(Exod. III, 14)</strong>,
ergo Deus in eis erit, et templum Dei dici poterunt:
ita ut de ipsis dicat Deus: <em>Et inhabitabo in illis.</em> Imo
et amplius quam templum erunt, si summa essentia
in eis erit; ut quodammodo essentiali quadam copulatione
Deo uniri videantur; quod de uno et solo
Mediatore Dei et hominum homine Christo Jesu singulariter
est credendum, quem sibi Verbum Dei et
Verbum Deus essentiali et naturali conjunctione
univit, id est in unitatem personae suae suscepit. Quod
si dixerit quod summa substantia in eis erit, virtute
<nobr><sub></sub></nobr> operationis suae agendo, ne eorum substantia aboleatur
et pereat, non per aliquam inhabitationis
gratiam, qua aliquo bono in illo et ex illo perfruantur;
mutet ergo inusitatam et insolentem locutionem,
nec dicat in hominibus impiis aeterna perditione
damnatis summam essentiam esse, sed potius summam
eis essentiam adesse, virtute operantis, non
dignatione inhabitantis. Est autem magna quaestio
et fideli pietate, quantum divina gratia largitur indaganda,
quomodo omnipotens Deus credendus sit in
universitate creaturae semper ubique esse vel adesse,
et aliquando etiam inesse vel inhabitare, quam tamen
hoc in loco magis quaerendam quam exponendam
proponimus, ut a piis et fidelibus pie et fideliter
hujus rei veritas quaeratur, ut eodem Deo adjuvante
veraciter inveniatur.</p>
<p><nobr><sub></sub></nobr> Iste enim et ecclesiasticae locutionis et Christianae
pietatis minus expertus adjungit adhuc propter
eosdem impios damnatos, et dicit: <em>Deum in ea natura,
quam ad se creavit semper habitare.</em> In quibus nimirum
verbis naturam quam Deus ad se creavit, humanam
vult intelligi, quam in mente rationali ad imaginem
et similitudinem suam Deus fecit, et dicit in hac natura
mentis rationalis semper Deum habitare, et in
praesenti videlicet saeculo, et in futuro, et in credentibus,
qui ejus fideles sunt, et in incredulis ac paganis,
qui ipsa sua infidelitate ab eo alieni sunt, et in
electis, quos templum suum fecit, et in reprobis
quos aeterna perditione damnavit: quod utique contrarium
est fidei et veritati; quia si hoc verum esse
posset, etiam in infidelissimis Judaeis et paganis, qui,
<nobr><sub></sub></nobr> quantum ad naturam bonam et a Deo conditam
<nobr><sub></sub></nobr> pertinet, et ad imaginem et similitudinem Dei facti
sunt, recte diceretur habitare Deus Pater, habitare
Christus, habitare etiam Spiritus sanctus. Et similiter
de illis aeterna damnatione perditis quod etiam in
ipsis habitaturus sit Deus Pater, habitaturus Christus,
habitaturus Spiritus sanctus. Quo sensu impio
et detestando quid horribilius dici aut cogitari potest?
Istam namque absurditatem etiam illud sequitur,
ut si angeli, qui sunt utique principaliter rationalis
creatura, recte creduntur ad imaginem et similitudinem
Dei conditi; neque enim minus aliquid
hominibus in sua natura acceperunt; etiam in diabolo
et angelis ejus, qui unius naturae cum sanctis
angelis existunt, et Deus Pater, quod absit, et Christus
ejus, et Spiritus sanctus habitare dicendus sit:
<nobr><sub></sub></nobr> cum hoc donum beatae et benignae habitationis suae
soli electae et fideli rationali creaturae, sicut supra ex
Scripturis ostendimus, largiri credendus sit. Piis
namque et fidelibus Dominus promittit dicens: <em>Ego
et Pater ad eum veniemus, et mansionem apud eum
faciemus</em> <strong>(Joan. XIV, 23)</strong>. Quibus et de Spiritus sancti
habitatione similiter repromittit dicens: <em>Et ego
rogabo Patrem, et alium paraclitum dabit vobis qui
maneat vobiscum in aeternum</em> <strong>(Joan. XIV, 16, 17)</strong>. De
quo etiam paulo pos subjungit: <em>Vos autem cognoscetis
eum, quia apud vos manebit et in vobis erit.</em> De
talibus ipse Deus dicit: <em>Et inhabitabo et inambulabo
in illis</em> <strong>(II Cor. VI, 16)</strong>. Et Psalmista ait: <em>In aeternum
exsultabunt, et habitabit in eis</em> <strong>(Psal. V, 12)</strong>. Qui
etiam alibi dicunt: <em>Nisi quia Dominus erat in nobis dicat
</em><nobr><sub></sub></nobr> <em>nunc Israel, nisi quia Dominus erat in nobis</em> <strong>(Psal.
CXXIII, 1)</strong>. Unde et beatus Joannes apostolus distinguens
inter habitatorem piorum Deum, et habitatorem
impiorum diabolum, dicit fidelibus: <em>Vos ex Deo
estis, filioli, et vicistis eos, quoniam major est qui in
vobis est quam qui in mundo</em> <strong>(I Joan. IV, 4)</strong>. Haec iste
si corrigi desiderat, fideliter ex Scripturis discat, et
non humanis et vanis argumentationibus contra veritatem
Dei litiget, sed se illi miti pietate submittat.</p>
<p>Sed quia totum hoc quod de illis qui in massa originalis
peccati relicti sunt, dicit, non ob aliud replicat,
nisi ut eos tantummodo peccati originalis vinculo obstrictos,
nullo Dei judicio asserat ad poenam praedestinatos,
quaerendum ab eo est et a caeteris qui ita
sentiunt, utrum aliquo Dei judicio factum sit ut tanta
<nobr><sub></sub></nobr> multitudo generis humani illi peccato originali fieret
obnoxia, ac per hoc etiam aeternae morti debita, an
non? Si enim nullo Dei judicio, sed tantummodo
naturali cursu vitiatae originis hoc factum est, ergo
sic peccatum tantummodo in eos naturaliter ex illo
primo homine transfusum est, ut nulla peccati ejus
damnatio in eos transfunderetur, et cucurrit in eos ex
Adam sola origo peccati, non etiam justa poena peccati,
sed manifeste Apostolus dicit quod <em>per unum
hominem peccatum intravit in mundum, et per peccatum
mors, et ita in omnes homines pertransiit</em> <strong>(Rom.
V, 12)</strong>. Vere ergo ex uno et per unum hominem non
solum <em>peccatum,</em> sed etiam poena peccati mors <em>intravit
in mundum.</em> Cujus judicio, nisi illius qui homini
<nobr><sub></sub></nobr> praedixerat: <em>Quacunque die comederis ex eo,
morte morieris?</em> <strong>(Gen. II, 12.)</strong> Quia comedere ex
illo ligno vetito, hoc fuit utique peccatum, poena vero
peccati hoc quod consequenter adjunctum est, <em>morte
morieris.</em> Quod utique non de sola ista prima morte
corporis ei comminatus est Deus, sed et de illa quae
peccando facta est in anima, quia <em>anima quae peccaverit,
et ipsa morietur</em> <strong>(Ezech. XVIII, 4)</strong>; et de secunda
etiam morte, quae erit in damnatione aeterna, ad
quam reatus illius primi peccati omnino omnem hominem
trahit, nisi Christi gratia liberetur.</p>
<p>Cum ergo haec Deus dixit, non solummodo terrorem
audienti incutere voluit, sed quod justum aeterno
judicio suo statuit, illa comminatione manifestavit,
ut videlicet justo et aeterno ejus judicio, si homo
<nobr><sub></sub></nobr> illud peccatum admitteret, primo animae mortem
incuteret, secundo etiam corporis morte dissolveretur,
tertio etiam secunda morte damnaretur. Et haec
tota damnatio et in anima scilicet et in corpore, et
post tempus cum ipso peccato in omnes posteros
transfunderetur. Et ideo judicium aeterni consilii et
justitiae suae, quod in illo primo et uno homine inchoandum
judicavit, in omnem ejus progeniem transmisit:
ut illo justo ejus judicio quicunque ex illa in
Adam massa damnata Christi gratia non fuisset discretus,
prima illa divini judicii sententia aeternae
damnationi teneretur praedestinatus. Et ideo reprobos
non reliquit tantummodo in massa originalis
peccati, quasi nihil de eis statuens atque definiens,
sed etiam judicavit, ut aeternum et justum ejus judicium,
<nobr><sub></sub></nobr> quod praecessit in radice, sequeretur in germine;
et quod coepit in parente, necessario impleretur
in sobole. Nam nulla omnino apud fideles dubitatio
est quod omnipotens Deus antequam peccaret
homo, praescivit eum utique peccaturum: et sicut
praescivit peccatum, ita etiam praedestinavit quid
justo ejus judicio esset passurus: et quod in illo juste
judicando coepit, in tota illius progenie eadem
praescientia, eadem praedestinatione judicii, eadem
justitia damnationis implevit. Sed haec verba nulla
ratione fulta, quod Deus reprobos in massa illa damnationis
reliquerit, nec aliquid de eorum praedestinaverit
damnatione, ex libello quem Graeci Hypognosticon
appellant, quem etiam ex falso titulo plerique
sancti Augustini esse putant, assumpsisse videtur.
<nobr><sub></sub></nobr> Quem libellum non esse ejusdem sancti Augustini et
stylus ipse demonstrat et sensus: non solum S. Augustini
scriptis, sed etiam fidei contrarius, et testimonia
ex nova ista editione, qua nos utimur assumpta,
cum ille contra haereticos disputans et de
causis fidei agens continue ex antiqua editione convincat
contradicentes, et ex ipsa instruat fideles.</p>
<p>Addit adhuc et dicit: <em>Dei sapientiam praedestinasse
in suis legibus modos ultra quos impiorum malitia
progredi non possit,</em> etc., usque ubi dicit, <em>cupidinis
justissirium cruciatum.</em> In his verbis quaedam vera
praemissa sunt, ut ex eis falsa conclusio concinnaretur.
Nam quod Dei sapientia in occultis legibus suae
dispositionis praedestinaverit atque praefixerit modum
<nobr><sub></sub></nobr> atque mensuram malitiae impiorum, vel angelorum,
vel hominum, ne scilicet in tantum possit
procedere et extendi eorum malitia quantum ipsi
desiderant, si sub occultis Dei legibus certa mensura
et terminis coerceantur, manifeste verum est
quia et diabolus et homines maligni semper utique
habent male agendi vel nocendi voluntatem, sed non
semper habent potestatem, nisi quantum et quando
a Deo permittuntur. Nam et diabolo malitiose et nequiter
beato Job nocere cupienti, modum imposuit,
nec quantum voluit, sed quantum permissus est,
nocere praevaluit. Et de impiis hominibus maligna
et prava conantibus, et tamen, Deo modum eis imponente,
nequaquam perficere valentibus, aperte
Scriptura dicit: <em>Cogitaverunt consilia quae non potuerunt
</em><nobr><sub></sub></nobr> <em>stabilire</em> <strong>(Psal. XX, 12)</strong>. Et iterum: <em>Quia
dissipat cogitationes malignorum, ne possint implere
manus eorum quod coeperant</em> <strong>(Job V, 12)</strong>. Et quod
subjungit iste et dicit: <em>Nihil appetere malitiam diaboli
et omnium impiorum, nisi ut peccando et inique
agendo, a Deo, qui summa essentia est, recedant,</em>
manifeste verum est, quia, ut dictum est, peccando
et inique agendo quid aliud agunt nisi ut a Deo recedant,
et longe ab eo fiant et pereant? Sicut de eis
scriptum est: <em>Quoniam qui elongant se a te, peribunt</em>
<strong>(Psal. LXXII, 27)</strong>.</p>
<p>Et quod subjungit iste adhuc dicens, <em>quod in tantum
et diaboli et hominum impiorum iniquus appetitus
pronus et avidus sit ad malum, ut si eos divina
potestas permitteret, tantum se peccatis immergerent,
</em><nobr><sub></sub></nobr> <em>ut in eis etiam ipsa natura merito deleri posset,</em> nimis
quidem coactum, sed forsitan non ex toto falsum
est. Similiter quod adjungit, <em>quia ex ea difficultate et
impossibilitate qua in eis divina potentia et providentia
imponit, ne in tantam ruant voraginem malitiae quantam
desiderant, sit in animo eorum,</em> id est et malignorum
spirituum et hominum pessimorum labor conandi,
et cruciatus multipliciter cogitandi, quod
implere non possunt. Et talis labor fit utique animis
eorum tormentum, punitio, cruciatus, ut ipsa sua
maligna voluntate torqueantur et puniantur. Quod
vero post haec omnia subjungit et decit, <em>videlicet ex
hoc interno cruciatu et punitione animi, dum cupiditates
suas Deo obsistente implere non potest, fiat anima
misera, sustinens inanium voluptatum suarum egestatem;</em>
<nobr><sub></sub></nobr> verum quidem est, quod haec perversa animi
cupiditas, et cum expletur, et cum expleri non permittitur,
miserum eumdem animum facit. Sed multo
est miserior animus, cum ad talia permittitur quam
cum a talibus divina potestate prohibetur: infelicius
namque mala possit, quam velit tantummodo, nec
possit. Unde et saecularis philosophi vera est illa
sententia de quodam: <em>O miserum cui peccare licebat!</em>
Verum namque dixit qui hoc dixit, quia si prohiberetur
peccare ille de quo hoc dictum est, minus
utique miser esset, sola voluntate peccandi: cum
autem ei peccare licebat, infelicissima licentia, multo
miserior erat et appetitu malae voluntatis et affectu.</p>
<p>Quod vero iste aperiens et exponens cur omnia
<nobr><sub></sub></nobr> ista praemiserit, subjungit in fine et dicit, <em>quod ea
difficultas et impossibilitas qua impii angeli vel homines
Deo obsistente prohibentur pervenire ad ea quae
cupide et perverse appetunt, haec eis tantummodo fiat
in illa aeterna damnatione poenalis interitus et miserrimae
cupiditatis justissimus cruciatus, ut hunc tantummodo
ibi patiantur in animo suo interitum et cruciatum,
quia jam quod perverse desideraverant, implere non
sinantur, nec ullum eis extrinsecus ex illo igni aeterno
adhibeatur supplicium et tormentum;</em> manifestissimum
mendacium est, fidei ac veritati contrarium, sicut
jam supra frequenter ostensum est.</p>
<p>10. Post haec subjungit et dicit, <em>invitos Deo servire
impios: non naturam quam in eis fecit, et in eis non
punit, sed malam voluntatem, quam in eis non fecit, et
</em><nobr><sub></sub></nobr> <em>in eis punit: ideoque quod ei inviti serviunt puniri in
seipsis sua poena, de qua quos juste non liberet, ad
eam illos quodammodo praeparet, dum eos ad eam
seipsos praeparare permittat.</em> Similis est et in his verbis
ejus intentio. Dicit namque quod omnes impii,
id est et angeli et homines maligni, in illa subjectione
qua subjicientur potestati et judicio Dei in
aeternum damnati, inviti servient divinae dispositioni.
Et hoc secundum ejus sensum, ut videlicet inviti
subjiciantur Deo non natura in eis faciet quam
Deus fecit, et, sicut iste contendit, nunquam punit;
sed mala voluntas quam in eis non fecit, et quam
solum in eis punit. Et ex eo quod inviti servient divino
judicio, puniendos eos esse non extrinsecus
aliquo tormento adhibito, sed tantummodo intrinsecus
<nobr><sub></sub></nobr> in ipsa voluntate, dum in eis voluntas fit sua
poena sibi ipsa, dum et esse cupiet male libera, et
tamen divina potestate ab illa perversa libertate
coercetur invita. Hanc itaque solam dicit esse poenam
et angelorum et hominum impiorum, ut hoc
modo cupiendo habere nec valendo assequi pessimam
malitiae libertatem, in sola et ex sola tali voluntate
crucientur. Natura vero eorum qua subsistunt in
spiritu vel corpore, quia a Deo facta est, et secundum
istum nunquam peccat, nunquam punietur,
nunquam aliqua tormenta patietur.</p>
<p>De quibus omnibus jam supra, prout Dominus dedit,
satis responsum est. Unum tantummodo hic
proponimus omnibus considerandum, imo etiam
exsecrandum, quomodo iste contra humanum sensum
<nobr><sub></sub></nobr> et contra apostolicam veritatem dicat <em>non peccare
naturam, sed solam voluntatem naturae.</em> Quis
enim unquam hominum fuit aut est qui dicat quod
cum aliquis adulterium, aut comessationem, vel
ebrietatem perpetrat, sola in illo peccet voluntas,
et nihil ibi peccet anima, nihil peccet corpus?
cum e contrario, secundum fidei catholicae veritatem,
propterea adducendae sint omnes animae
cum corporibus suis ad judicium omnipotentis Dei,
ut sicut in utroque et ex utroque peccaverunt, ita in
utroque judicentur atque puniantur. Nam si natura
corporis impiorum omnino immunis est a peccatis,
quid necesse est ut resurgat, quae nullam damnationem
meretur? aut quomodo juste cum anima sua
<nobr><sub></sub></nobr> condemnabitur, quae cum ea nullum peccandi consortium
habuit, nullum peccati meritum contraxit;
nam si hoc ita esset, sufficiebat solam animam in
judicio praesentari, et malam voluntatem, quia in
ipsa inhabitat, quam iste dicit solam peccare, in ea
puniri? Ita hujusmodi impietatis assertio non solum
fidem veritatis, sed etiam fidem resurrectionis impugnat.
Apostolus dicit: <em>Non ergo regnet peccatum
in vestro mortali corpore, ut obediatis desideriis ejus:
sed neque exhibeatis membra vestra arma iniquitatis
peccato? Sed exhibete vos Deo, tanquam ex mortuis
viventes, et membra vestra arma justitiae Deo</em> <strong>(Rom.
VI, 12, 13)</strong>. Si ergo juxta haec verba loquentis in
Apostolo Christi regnat peccatum in nostro mortali
corpore, et tunc regnum ibi obtinet cum obedimus
<nobr><sub></sub></nobr> desideriis ejus, ita ut efficiantur membra nostra
arma iniquitatis peccato, quibus animam nostram
debellet et occidat, quomodo non corpus peccat, nec
peccatum ad ipsum pertinet, in quo et peccati regnum
inhabitat et peccati militia exercetur?</p>
<br><h4><center>CAPUT XIX. </center></h4>
<p>Nono decimo, id est extremo capitulo, ita dicit:
<br></p><dl><dd>1. <em>Ignem aeternum istum ipsum quartum mundi
elementum, ubi corpora sanctorum in aetheream mutentur
qualitatem, impiorum vero corpora in aeream
qualitatem, impiorum vero corpora in aeream qualitatem
transitura.</em></dd>
<dd>2. <em>In eoque naturarum intra se mirabile perfici gaudium,
malarum vero voluntatum ineffabile tormentum.</em></dd>
<dd><nobr><sub></sub></nobr> 3. <em>Et ita impiorum omnium angelorum hominumque
corpora supplicia ignis aeterni perpessura, ut integritate
eorum substantiae nullo modo peritura, eorum
pulchritudine nullo modo defutura, eorum naturali
incolumitate permansura, omnibus deinde naturae
bonis ad universitatis ornamentum mirabili ordine refulsuris,
excepta beatitudine, qua privabuntur.</em></dd>
<dd>4. <em>Superioris ignis corporei cum inferioris aeris
corporibus qualitate colluctante, naturali vi servata
infelicium animarum intentio de corporibus suis aeternas
patiatur aerumnas.</em></dd>
<dd>5. <em>Ita videlicet ut idem ipse ignis omnibus corporibus
fiat gloria, quo damnandis animabus intrinsecus
iniquitate propria, extrinsecus cumulabitur poena.</em></dd></dl>
<p><nobr><sub></sub></nobr> In his verbis phantasticis et omni insaniae deliramento
plenis, praetermissa simplicitate fidei et confessionis
apostolicae, qua omnis Ecclesia credit et
confitetur Dominum nostrum Jesum Christum die
tertia a mortuis resurrexisse et ascendisse ad coelos,
et sedere ad dexteram Patris, et inde venturum
esse ad judicandum vivos et mortuos, atque in ejus
adventu futuram carnis resurrectionem, et donandam
sanctis vitam aeternam: praetermissa, inquam,
ista simplicissima et purissima confessione pietatis,
nusquam nominans Christi adventum de coelis, nusquam
commemorans resurrectionem ex mortuis, ita
omnia confundit et quibusdam adinventionibus obscurare
conatur, ut nec veritatem resurrectionis,
<nobr><sub></sub></nobr> nec veritatem divini judicii et aeterni supplicii, nec
mentionem aliquam futurae vitae sanctorum in ejus
litteris possimus agnoscere. Dicit namque quod <em>in
illo igni aeterno,</em> quem istud quartum mundi elementum
putat, <em>naturali ordine super terram, et aquis
et aerem constitutum ibi,</em> id est in igni aeterno mundi
igneo elemento, <em>corpora sanctorum mutabuntur in
aetheream qualitatem, ubi etiam impiorum corpora in
aeriam qualitatem sint transitura;</em> dissentiens manifestissime
et dissonans apostolicae doctrinae, quae
non in quarto mundi elemento, neque in igneo quodam
conflatorio, sed in isto habitaculo terreno, ubi
et vixerunt et mortua sunt tam justorum corpora
quam iniquorum, futuram dicit omnium resurrectionem
et sanctorum immutationem mirabili et ineffabili
<nobr><sub></sub></nobr> celeritate, id est, sicut ipse Apostolus dicit, <em>in momento,
in ictu oculi,</em> quo utique nihil est celerius in
motibus corporalibus. Ita namque ait: <em>Omnes quidem
resurgemus, sed non omnes immutabimur. In
momento, in ictu oculi, in novissima tuba: canet enim
tuba, et mortui resurgent incorrupti, et nos immutabimur</em>
<strong>(I Cor. XV, 51, 52)</strong>. In quibus verbis manifeste
omnium generalem resurrectionem describit.</p>
<p>Sed hanc ipsam omnium generalem resurrectionem
quadam certa proprietate distinguit, dum dicit
quia <em>omnes resurgemus, sed non omnes immutabimur;</em>
et cum subjungit: <em>Et mortui resurgent incorrupti,
et nos immutabimur;</em> ostendens videlicet quia
omnes resurgent receptione corporum, sed non omnes
immutabuntur glorificatione justorum. Iniqui
<nobr><sub></sub></nobr> enim resurgent tantummodo incorrupti, non etiam
glorificati: et incorrupti in eo tantummodo quod
jam non poterunt morte dissolvi; ad poenas autem et
ad cruciatus aeternos sentiendos atque perferendos
ita omnino corruptibiles erunt, et ita ipsis suppliciis
sine fine corrumpentur, ut omnino, sicut Scriptura
dicit, <em>dentur in carnes eorum ignis et vermes, ut urantur
et sentiant usque in sempiternum</em> <strong>(Judith XVI, 21)</strong>.
Justi autem, ex quorum persona Apostolus dicit, <em>et
nos immutabimur,</em> et incorrupti resurgent, ut nulla
ulterius morte solvantur; et hoc speciale habebunt
quod corpora eorum immutabuntur in melius, dicente
eodem Apostolo, et aperte qualis futura sit
ipsa commutatio exponente: <em>Oportet enim,</em> inquit,
<em>corruptibile hoc induere incorruptionem, et mortale
</em><nobr><sub></sub></nobr> <em>hoc induere immortalitatem</em> <strong>(I Cor. XV, 53)</strong>; scilicet
ut hoc ipsum corpus quod nunc a sanctis corruptibile
et mortale gestatur, illa resurrectionis virtute
fiat incorruptible et immortale, id est, incorruptione
et immortalitate induatur. Quae incorruptio
sanctorum tanta ac talis erit, ut nullo jam dolore,
nullo labore, nulla molestia, nulla indigentia tangi
possit. Et ita per illam immortalitatem quae eis dabitur,
absorbebitur mors in corporibus eorum, ut non
solum ipsa mors ibi quodammodo deleatur, sed etiam
causa mortis, id est <em>peccati stimulus,</em> cujus punctione
mors ab initio facta est, penitus conteratur. Qui utique
peccati stimulus in corporibus damnatorum
nunquam evacuabitur, et ideo nunquam vere a
<nobr><sub></sub></nobr> morte liberi erunt. De hac itaque felicissima immutatione
justorum subjungit Apostolus et dicit: <em>Cum
autem mortale hoc induerit immortalitatem, tunc fiet
sermo qui scriptus est: Absorpta est mors in victoria;
ubi est, mors, victoria tua? ubi est, mors, stimulus
tuus? Stimulus autem mortis peccatum est: Deo autem
gratias, qui dedit nobis victoriam per Dominum
nostrum Jesum Christum</em> <strong>(Ibid. V 54-57)</strong>. Non ergo
prius resurgent corpora justorum, et postea, sicut
iste dicit, in elemento igneo, velut in conflatorio,
immutabuntur: sed <em>in</em> ipso <em>momento et ictu oculi</em> in
quo resurgent divina virtute immutata, incorruptionis
et immortalitatis gloria vestientur.</p>
<p>De immutatione autem iniquorum et aeternis suppliciis
damnatorum, quorum iste corpora, novo et
<nobr><sub></sub></nobr> inaudito genere erroris, commutanda dicit in aeream
qualitatem, nihil omnino Apostolus loquitur: et ideo
etiam nos talem phantasiam contemnere potius quam
audire debemus, ne simus <em>prurientes auribus, et a
veritate auditum avertentes, ad fabulas autem convertentes.</em>
Quomodo enim juxta ipsum transibunt in
aeream qualitatem? Nam si de terrenis aerea fient,
non erit vera resurrectio, quia non eadem corpora
resurgent quae per mortem ceciderunt; illa enim terrestria
erant, ista aerea erunt: si autem ipsa natura
terrenorum corporum permanebit, et tamen qualitatem
aeris accipiet, ut videlicet ipsius aeris et ventorum
subtilitate immutetur, hanc novitatem fides Ecclesiae
non recipit, quia, sicut jam dictum est, de immutatione
impiorum nihil Apostolus dicit. Quod autem
<nobr><sub></sub></nobr> dicit <em>corpora sanctorum immutanda in aetheream
qualitatem,</em> si istam immutationem manente ipsorum
corporum natura futuram credit, ut scilicet ipsa corpora
quae ceciderunt in morte, quae suscitata sunt in
resurrectione, glorificentur coelesti claritate, et de
obscuris lucida fiant sufficit nobis de hac eorum
mira clarificatione illud tenere quod Dominus in eis
futurum dicit: <em>Tunc justi fulgebunt sicut sol in regno
Patris eorum</em> <strong>(Matth. XIII, 43)</strong>. Si autem ita dicit
eadem corpora in aetheream qualitatem immutanda,
ut amittant naturam suam et pro terrenis coelestia
fiant, manifeste veritati resurrectionis contradicit,
et ideo nullatenus audiendus est. Quicunque autem
desiderat simpliciter et pure ac vere de sanctorum
resurrectione et spiritualium corporum natura sentire,
<nobr><sub></sub></nobr> audiat et teneat fideliter quod beatus Augustinus
de his sincerissime docet, dicens: [Egestas edendi
ac bibendi talibus corporibus auferetur, unde et spiritualia
erunt, non quia corpora esse desistent, sed
quia spiritu vivificante subsistent. Nam sicut ista
quae habent animam viventem, nondum spiritum vivificantem,
animalia dicuntur corpora, nec tamen
animae sunt, sed corpora, ita illa spiritalia vocantur
corpora. Absit tamen ut spiritus ea credamus futura,
sed corpora carnis habitura substantiam, sed nullam
tarditatem corruptionemque carnalem spiritu vivificante
passura. Tunc jam non terrenus, sed coelestis
homo erit: non quia corpus, quod de terra fictum
est, non ipsum erit; sed quia dono coelesti jam tale
<nobr><sub></sub></nobr> erit, ut etiam coelo incolendo non amissa natura, sed
mutata qualitate, conveniat. Proinde cum hoc corpus
jam non animale, sed futura commutatione spirituale
anima receperit angelis adaequata, perfectum
habebit naturae suae modum, inobediens et imperans,
vivificata et vivificans tam ineffabili facilitate, ut sit
ei gloriae quod sarcinae fuit.]</p>
<p>Subjungit iste et dicit: <em>In eoque naturarum intra
se mirabile perfici gaudium, malarum vero voluntatum
ineffabile tormentum;</em> id est, ut juxta ejus sensum
loquamur, naturarum ibi tantummodo mirabile perficiatur
gaudium, quae secundum istum minime peccaverunt.
Ut hoc sit gaudium naturarum, quod natura
terreni corporis, sicut iste putat, in impiis
transitura est in aeream qualitatem, in sanctis vero
<nobr><sub></sub></nobr> adhuc in excelsiorem gloriam, id est in aetheream
qualitatem; malarum vero voluntatum, quas solas
dicit peccasse, tunc futurum ineffabile tormentum,
cum ex ipsa sua mala conscientia torquebuntur. Sed
hoc totum quam vanum et falsum sit, jam satis est
demonstratum.</p>
<p>3. Addit post ista et dicit: <em>Et ita impiorum omnium,
angelorum hominumque, corpora supplicia ignis
aeterni perpessura, ut integritate illorum substantiae
nullo modo peritura, eorum pulchritudine nullo modo
defutura, eorum naturali incolumitate permansura,
omnibus deinde naturae bonis ad universitatis ornamentum
mirabili ordine fulsuris: excepta beatitudine
qua privabuntur.</em> Mirandum est nimis in his verbis
quomodo dicat: <em>Omnium impiorum et angelorum, et
</em><nobr><sub></sub></nobr> <em>hominum corpora aeterni ignis supplicium perpessura,</em>
quod superius tam aperte et multipliciter ubique
negavit. Quod utique in hoc loco aut ficte et dolose
confessus est et abominabilis est Deo qui de fide ejus
in corde tenet mendacium, et in ore vult praeferre
veritatem, sicut scriptum est: <em>Perdes omnes qui loquuntur
mendacium: virum sanguinum, et dolosum
abominatur Dominus</em> <strong>(Psal. V, 7, 8)</strong>. Aut si vere ipsa
rei veritate et timore offensionis Ecclesiae superatus,
ne omnino infidelis judicaretur, hoc confessus est,
vacua est omnino et cassa talis confessio, quam superius
tanta et tam multiplex praecessit negatio.
Nobis autem non licet in rebus ad fidem Dei pertinentibus
aliud modo, aliud postea dicere: sed quod
semel ex ipso ore Domini et apostolorum ejus accepit
<nobr><sub></sub></nobr> Ecclesia, credendum et confitendum; ita inviolabili
et immutabili veritate retinere, ut fiat in nobis verissime
quod Dominus praecepit, dicens: <em>Sit autem
sermo vester, est, est: non, non</em> <strong>(Matth. V, 37)</strong>; videlicet
ut immobili veritate et veritas nostra confessione
confirmetur, et falsitas nostra confessione
respuatur.</p>
<p>Et tamen iste quam fideliter de aeterni ignis suppliciis
credat, in sequentibus manifeste aperit: postquam
enim dixit, <em>ita impiorum angelorum hominumque
corpora supplicia ignis aeterni perpessura</em> ut
intelligere [possimus] modum quo id credit esse
futurum, subjunxit statim: <em>Quod hoc ita fiet, ut integritas
substantiae eorum, id est angelorum et hominum
</em><nobr><sub></sub></nobr> <em>malignorum nullo modo sit peritura, ut pulchritudo
eis nullo modo sit defutura, ut naturalis incolumitas
sit in ipsis permansura.</em> Ecce quae bona eis tribuit in
suppliciis ignis aeterni, videlicet integritatem naturae,
pulchritudinem, incolumitatem: ut integritatem
naturae suae habeant, quia tota eorum natura in
anima et corpore perpetuo permanebit: pulchritudinem
vero ubi aut quomodo habere possint, fidelis
quisque consideret, pulchritudo namque aut animae
est aut corporis. Quis autem fidelium credat ullam
ibi esse posse pulchritudinem animarum, ubi erit
amissio omnium virtutum et foeditas omnium vitiorum?
anima enim aut virtute pulchra est, aut vitio
deformis. Quae autem ibi esse poterit pulchritudo
corporum, ubi aeterno horrore tristitiae, et aeterna
<nobr><sub></sub></nobr> ignis exustione, aeterna vermium laceratione offuscabitur et tenebrabitur? Quae etiam in damnatis illis
angelis et hominibus, sicut iste dicit, poterit esse
naturalis incolumitas, cum natura ad hoc eis integra
tantummodo servetur, et nunquam a sua naturali
compage solvatur, ut plenius tota sine fine crucietur.
Sed iste non contentus tanta ineptia et absurditate
depravati sensus sui, addit in fine apertissimum haereticae
impietatis errorem, ut quod corde gestabat ad
impugnationem veritatis et subversionem audientium,
etiam ore evomeret.</p>
<p>Addit namque statim de eisdem daemonum et hominum
damnatorum naturis, quod <em>deinde</em> (id est post
illa aeterni ignis supplicia) <em>omnibus naturae bonis mirabili
ordine refulgebunt:</em> id est ut et in anima sint
<nobr><sub></sub></nobr> praediti et illustrati naturalibus bonis memoriae, intelligentiae
et liberae voluntatis; et in corpore clareant,
atque praepolleant, et quinque naturalium sensuum
vivacitate et formae perfectae pulchritudine.
Dicitque eos propterea exemptos suppliciis, et exornatos
omnes omnibus naturalibus bonis, ut tanta
pulchritudine refulgentes proficiant ad universitatis
ornatum: videlicet ut inter caeteras mundi creaturas
terrestres sive coelestes, etiam ipsi permanentes sint
in ornamento mundi qui fuerant in damnatione supplicii.
Et posthaec ne ex toto videretur venire contra
Ecclesiae fidem et evangelicam atque apostolicam veritatem,
subjunxit dicens, <em>excepta beatitudine, qua
privabuntur,</em> id est quod sic fulgebunt omnibus naturalibus
bonis daemones et homines suppliciis exuti,
<nobr><sub></sub></nobr> ut <em>excepta beatitudine</em> visionis Dei, quae eis sola denegabitur,
nihil boni eis deesse videatur. Ecce quid
audet sentire, quid audet dicere, quid audet etiam
scribere homo qui vult videri Christianus, et nihil
aliud laborat nisi ut Christianae veritati adversetur,
et haereticorum dogmata, quibus ipse infeliciter conjunctus
est, et sinceritati Ecclesiae intromittat. Nam
Ecclesia Christi utrumque negat, utrumque detestatur,
quia utrumque est haereticum et omnimodis
contrarium veritati, id est et liberationem daemonum
atque hominum ex illis suppliciis sempiternis, et
aliquem medium locum esse ubi ita sint ipsi daemones
et homines in requie et bonorum omnium copia
et claritate, ut nec in damnatione ignis aeterni sint
<nobr><sub></sub></nobr> cum diabolo, neque in beatitudine cum Deo. Et omnino
certissime tenet neminem esse posse post illud
universale judicium, nisi aut in beatitudine aeterna,
aut e contrario in miseria sempiterna. Qui enim semel
fuerint in illo judicio vel in poenam missi, vel
in vitae aeternae gaudium intromissi, nunquam ulterius
alibi vel aliter esse poterunt. Sicut Dominus
certissime ostendit de utraque parte, id est et damnatorum,
qui erunt a sinistris, et beatorum, qui
erunt a dextris, irrevocabilem sententiam proferens,
cum dicit: <em>Tunc ibunt hi in supplicium aeternum,
justi autem in vitam aeternam</em> <strong>(Matth. XXV, 46)</strong>. Si
enim erit finis aliquando illi poenae aeternae, erit etiam
aliquando (quod absit) finis vitae aeternae. Si autem
vita aeterna nullum omnino habebit finem, procul
<nobr><sub></sub></nobr> dubio et poena illa, id est supplicium aeternum, nullum
unquam habere finem poterit. Non ergo erunt
aliqui, ut iste delirat, ita in medio positi ut nec beati
sint nec miseri, et tamen extra domum Patris aliquam
requiem habituri. Dominus enim manifeste dicit: <em>In
domo Patris mei multae sunt mansiones</em> <strong>(Joan. XIV, 2)</strong>,
ostendens extra domum Patris sui, id est extra sociotatem
sanctorum angelorum et hominum electorum,
quam ipse in aeternum inhabitat, nullum esse
locum, nullam mansionum quietis. Quia omnis illa
multitudo et multiplicitas mansionum non est, nisi
in domo paterna, ubi sicut in uno coelo stella ab
stella differt in claritate, sic in una eademque
domo erit diversitas mansionum pro diversitate meritorum.</p>
<p><nobr><sub></sub></nobr> Post haec addit iste, et dicit: <em>Superioris ignis corporei
cum inferioris aeris corporibus qualitate colluctante,
naturali vi servata, infelicium animarum intentio
de corporibus suis aeternas patiatur aerumnas.</em>
Ecce quomodo credit, si tamen credit, supplicia ignis
aeterni exercenda: videlicet quod ignis ille, qui est
hujusmodi superius elementum, corpora daemonum,
quae putat esse aerea, et corpora hominum impiorum,
quae superius dixit transitura in aeream qualitatem,
nunc autem aperte dicit aerea sicut et ipsorum
daemonum, dum utriusque elementi natura, id
est et ignis, quem putat esse ignem aeternum in suppliciis
damnatorum, et aeris, quem credit esse in
corporibus daemonum et hominum perditorum, in
illo damnationis ergastulo inter se colluctantur atque
<nobr><sub></sub></nobr> compugnant, efficiat infelicibus animabus et hominum,
et daemonum de corporibus suis aeris aeternas
poenarum aerumans: quia scilicet etiam in illo camino
ignis aeterni naturalem vim servabunt haec duo
elementa ignis et aeris, ut sicut in hoc mundo ardore
ignis superioris per calorem solis iste aer, qui est
inferior, ita vaporatur et fervet, ut suo vapore atque
fervore corpora nostra graviter afficiat; ita in illo,
ut dictum est, camino ignis supplicii sempiterni,
dum ignis naturali vi inflammat corpora aerea daemonum
atque hominum, ex ipso fervore atque ardore
corporum suorum, animae quae in eis sunt, sentiant
et patiantur aeternas afflictionis aerumnas. Dicat
nunc ipse, qui hoc sentit et scribit, quomodo infelices
<nobr><sub></sub></nobr> animae utriusque creaturae angelicae et humanae
aliquando illis suppliciis erunt ereptae, et omnibus
naturae bonis, sicut ipse dicit, refulsurae, si per vim
illius ignis corporibus suis aereis atrociter inflammatis
aeternas patientur aerumnas? Si enim liberabuntur
illis suppliciis, carebunt utique aerumnis; si
autem in sempiternis erunt aerumnis, nunquam liberationem
merebuntur.</p>
<p>Sed exponens iste adhuc modum qualiter illud
tam fictum et tanto labore concinnatum futurum putet
esse supplicium, adjungit et dicit: <em>Ita videlicet ut
idem ipse ignis omnibus corporibus fiat gloria, quo
damnandis animabus intrinsecus iniquitate propria,
extrinsecus cumulabitur poena.</em> In quibus verbis hoc
videtur asserere quod idem ipse ignis aeternus et
<nobr><sub></sub></nobr> animabus intrinsecus ex conscientia sua propria iniquitate
damnatis, et exterius earum corpora inflammando
et fervefaciendo accumulet poenam, ut scilicet
non solum interius torqueantur conscientia, sed
etiam exterius affligantur poena ignita: et tamen eorum
corporibus aeris idem ignis quamdam gloriam
conferat. Putamus quia sicut iste ignis qui lucet in
sideribus, obscuram et caliginosam hujus aeris naturam
sua infusione illuminat, suo fulgore lucidam
reddit, qui est utique naturaliter tenebrosus, nisi
aut in die radiis solis aut in nocte radiis lunae et
siderum illustretur: ita iste existimat illa aerea daemonum
et hominum corpora aeterni illius ignis fulgore
illustranda et clarificanda, sicut etiam nigredo
ferri calore fornacis in lucidam vertitur qualitatem.
<nobr><sub></sub></nobr> Quomodo ergo superius dixit: <em>Angelorum hominumque
corpora aerea supplicia ignis aeterni perpessura?</em>
Si enim supplicium eis erit ille ignis aeternus, non
erit utique gloria; si autem gloria eis fuerit, non
erit poena.</p>
<p>Abigentes itaque et procul repellentes hujusmodi
tortuosas et vipereas ambages, et anfractus laboriosissimos
ac perniciosos, teneamus fidei simplicitatem:
vera damnatorum hominum corpora, id est
terrena, credentes, et in eis vera et aeterna supplicia,
qui in illa fuerint damnatione passuros: quia verissimus
est sermo Veritatis quae in Evangelio dicit: <em>Quia
veniet hora quando omnes qui in monumentis sunt
audient vocem Filii Dei: et procedent qui bona fecerunt
in resurrectionem vitae; qui vero mala egerunt,
</em><nobr><sub></sub></nobr> <em>in resurrectionem judicii</em> <strong>(Joan. V, 28, 29)</strong>. Ad illam
namque vocem Filii Dei omnes <em>qui in monumentis
sunt procedent:</em> quia eadem corpora quae in monumentis
erant posita recipient, et in eisdem resurgent,
in eisdem habituri vel resurrectionem vitae,
vel resurrectionem judicii; ut aut in ipsis possideant
vitam aeternam, aut in ipsis mortem patiantur aeternam.
Bonum est nobis, et omnino saluti nostrae ante
omnia necessarium, ut in fidei veritate et simplicitate
fundati, timeamus et, Domino auxiliante, caveamus
illud malum quod Apostolus Ecclesiae Christo
desponsatae et casta fidei virginitate praeditae timere
se denuntiat, dicens: <em>Despondi enim vos uni viro virginem
castam exhibere Christo. Timeo autem ne sicut
</em><nobr><sub></sub></nobr> <em>serpens Evam seduxit astutia sua, ita corrumpantur sensus
vestri, et excidant a simplicitate, quae est in Christo</em>
<strong>(II Cor. XI, 23)</strong>. Unde et alibi admonet dicens: <em>Ineptas
autem et aniles fabulas devita</em> <strong>(I Tim. IV, 7)</strong>. Et iterum:
<em>Profana autem et inaniloquia devita: multum
enim proficiunt ad impietatem, et sermo eorum ut cancer
serpit</em> <strong>(II Tim. II, 17)</strong>. Unde et beatus Petrus
apostolus eadem pietate, eadem sollicitudine fideles
admonet, dicens: <em>Vos igitur, fratres praescientes
custodite vosmetipsos, ne insipientium errore traducti,
excidatis a propria firmitate. Crescite vero in
gratia et cognitione Domini nostri Jesu Christi et Salvatoris</em>
<strong>(II Pet. III, 17, 18)</strong>.</p>
<p>Non nobis efficiantur ista velut jocosa et ludo similia,
quia et ludum Ismaelis cum Isaac persecutionem
<nobr><sub></sub></nobr> vocat Apostolus. Et ideo ubicunque talia agnoscimus,
zelo fidei contra haec excitari debemus: illo
nos informante et adjuvante qui in psalmo dicit:
<em>Zelus domus tuae comedit me</em> <strong>(Psal. LXVIII, 10)</strong>; qui
etiam flagello de funiculis facto, violatores domus
Dei cum suis mercibus ejecit, eo quod eamdem domum
paternam fecerint speluncam latronum <strong>(Joan.
II, 15)</strong>. Vere enim domum Domini, <em>quae est Ecclesia
Dei vivi, columna et firmamentum veritatis</em> <strong>(I Tim.
III, 15)</strong> in speluncam latronum vertunt, et vere latrones
sunt, qui sub praetextu Christiani nominis velut
in Ecclesia constituti, infidelitatem suam occultare
conantur, et insidiosis etiam ac malitiosis disputationibus
vitae fidelium insidiantur. Et quia iste, cujus
verbis, auxiliante Domino, utcunque respondimus,
<nobr><sub></sub></nobr> in philosophicis regulis et syllogisticis argumentationibus
gloriatur, audiamus in fine fideliter et obedienter
beatissimum Christi antistitem et confessorem
Hilarium, ita istiusmodi homines redarguentem
atque dicentem: [Oportuerat homines religiosam
divinarum rerum scientiam praeferentes, ubi evangelicae
atque apostolicae praedicationis veritas praeferebat,
callide philosophiae tortuosas quaestiones abjicere,
et sectari potius fidem, quae in Deo est: quia
sensum infirmum facile fidei suae praesidio sophisma
syllogisticae interrogationis exueret, cum captiosa
propositio responsionem simplicem, sibique secundum
interrogationem rerum obsecundantem, ad ultimum
jam sensus sui interrogatione spoliaret: ut
quod professione amisisset, id jam conscientia non
<nobr><sub></sub></nobr> teneret]. Item idem gloriosus confessor cum verba
Apostoli exponeret dicentis: <em>Videte ne quis vos spoliet
per philosophiam et inanem fallaciam, secundum
traditionem hominum, secundum elementa mundi, et
non secundum Christum.</em> [Cavendum, inquit, adversus
philosophiam est, et humanarum traditionum
non tam evitanda sunt studia quam refutanda. Neque
enim his ita concedendum est quasi vincant
potius quam fallant. Quia nos <em>Christum Dei virtutem
et Dei sapientiam praedicantes</em> aequum est humanas
doctrinas non tam defugere quam refellere, et simpliciores
ne ab his spolientur et osbtruere et instruere.
Nam cum possit omnia, et ea ipsa omnia
Deus possit sapienter, et nec virtuti ejus ratio nec
<nobr><sub></sub></nobr> rationi virtus obsistat, oportet eos qui Christum
praedicant mundo, in religiosis mundi imperfectisque
doctrinis per scientiam sapientis omnipotentiae contraire].
Haec beatus Hilarius.</p>
<p>Quanta autem poena et damnatio non solum auctores,
sed etiam fautores mendacii maneat, et quanta
pietatis intentione a talibus recedendum sit, ut unusquisque
fidelium ablutus et mundus fidei puritate
mereatur habere consortium in ligno vitae, audiamus
ipsum Dominum nostrum, tam terribiliter quam dulciter
in Apocalypsi comminantem pariter et polliceptem:
<em>Qui vicerit possidebit haec, et ero illi Deus,
et ille erit mihi filius. Timidis autem et incredulis, et
</em><nobr><sub></sub></nobr> <em>exsecratis et omnibus mendacibus, pars illorum erit
in stagno ardenti igne et sulphure, quod est mors secunda</em>
<strong>(Apoc. XXI, 7, 8)</strong>. Et iterum: <em>Et portae ejus non
claudentur per diem: nox enim non erit illi. Et afferent
gloriam et honorem gentium in illam. Nec intrabit
in eam aliquid coinquinatum et faciens abominationem
in sanguine Agni et mendacium</em> <strong>(Ibid., vers. 25-27)</strong>.
Et iterum: <em>Beati qui lavant stolas suas ut sit
potestas eorum in ligno vitae, et per portas intrent in
civitatem. Foris canes, et venefici, et impudici, et homicidae,
et idolis servientes, et omnis qui amat et facit
mendacium. Ego Jesus misi angelum meum testificari
vobis haec in Ecclesiis</em> <strong>(Apoc. XXII, 14-16)</strong>.</p>
