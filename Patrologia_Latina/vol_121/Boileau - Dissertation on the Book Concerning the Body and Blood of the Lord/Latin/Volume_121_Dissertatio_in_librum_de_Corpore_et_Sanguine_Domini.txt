DISSERTATIO
IN LIBRUM
DE CORPORE ET SANGUINE DOMINI,
<em>Auctore Jacobo</em> BOILEAU, <em>theologo Parisiensi.</em>
RATRAMNO asseritur liber de Corpore et Sanguine Domini, et contra Joannem Harduinum,
societatis Jesu presbyterum, ab omni novitatis aut haeresis Calvinianae suspicione
et inventione vindicatur. </center></h4>
<p><nobr><sub></sub></nobr> Cum anno 1689 vir theologus societatis Jesuiticae
publici juris fecerit Parisiis, typis Francisci Muguetii,
regis Christianissimi et illustrissimi archiepiscopi
Parisiensis bibliopolae, epistolam S. Joannis Chrysostomi
ad Caesarium monachum, quam notis et dissertationi
de sacramento altaris associavit; consilio mihi
non cognobili et incogitabili, occasione data vel
capta, Ratramnum presbyterum, monachum Corbeiensem,
non esse genuinum auctorem libri octingentis
abhinc annis de Corpore et Sanguine Domini
ad Carolum Magnum sive Calvum imperatorem
inscripti, sibi persuasit, dictumque librum multis
haereseos sphalmatis conspurcatum atque errorum
contumeliis inquinatum sive impiatum existere totis
viribus comprobavit. Ego vero cum animadvertissem
placuisse ejusmodi dissertatori argumenta confutare
et frangere quibus Ratramni suasionem sive fidem
ab omni haeresis suspicione liberasse omnesque libri
de Corpore et Sanguine Domini contumelias expunxisse
<nobr><sub></sub></nobr> mihi persuaseram, editione Latino-Gallica studio
et cura mea facta Parisiis apud Joann. <em>Boudot</em>
sub Sole Aureo anno 1686, quam praefatione
apologetica exornaveram atque accessionibus notarum
cumulaveram; ad scribendam hanc responsionem
animum appuli, in qua duo recepi comprobanda,
quae mihi non solum probabilia, verum etiam
certissima semper visa sunt: scilicet Ratramnum
esse verum ac sincerum hujus libri auctorem, nullaque
haeresis aut erroris contumelia foedari posse.
Exsurge igitur, lector erudite, et postpositis opinionibus,
anticipatis plerumque quibus indocti doctique
passim scriptores theologi mentem de hoc negotio
occuparunt, hanc judica causam: a tua scilicet sententia
facta sponsione a me nunquam appellatum
iri.</p>
<p>Optimum argumenti genus ad ascribendum et
adjudicandum librum auctori suo assumitur ex antiquis
manuscriptis, quibus hujus auctoris nomen
praefigitur, sinceris, non commentitis, neque sursum
<nobr><sub></sub></nobr> neque deorsum adulteratis. Verumenimvero inter
litteratos ejusmodi tituli seu litterae sunt auctoritates
cardinales causae litisque decretoriae videntur,
nec suffulta his jura longitudine temporis emoriuntur.
At vero dubitandi locus non relinquitur quin
ejusmodi codices autographi ipsa aetate Ratramni
scripti et exarati eique ascripti sint, cum nomine
ejus exornati reperiantur. Ex apographo octingentorum
annorum abbatiae Lobiensis publici juris feci
cum versione Gallica, cujus usum mihi fecerat doctissimus
Mabillonius, ordinis S. Benedicti illustris monachus,
sinceritate et sublimi humilitate perinsignis
in re litteraria diplomatica, et discernendis veris a
<nobr><sub></sub></nobr> falsis manuscriptis codicibus peritissimus. Alterius
septingentorum annorum abbatiae <em>Salem Weiller</em>
mentionem facit in Itinere Germanico: cui nomen
<nobr><sub></sub></nobr> Ratramni pariter inscriptum est. Porro acta ejusmodi
instrumenta nisi ementita probentur, obtrectari aut
contradici non possunt. Igitur cum dissertator codices
manuscriptos Ratramni nomine inscriptos in
falsi suspicione non ponat, jacturam contradicendi
aut refutandi sponte fecisse videatur necesse est.</p>
<p>Illustrissimus Petrus de Marca, archiepiscopus
Parisiensis, in cujus sententiam novitate perculsus
dissertator sponte venit, ejusmodi codices manuscriptos
nec viderat, nec in rerum natura superesse
intellexerat: et revera in opinione de Ratramni nomine
lucubrationi de Corpore et Sanguine Domini
falso ascripto non permansisset, nec Joanni Scoto
vindicasset in epistola ad domnum Lucam Dacherium,
ordinis S. Benedicti doctissimum et illustrissimum
monachum, anno Domini 1659, si ejusmodi
codices ad aures ejus pervenissent; hoc enim de
tanto viro, tam docto, tam bonae famae inter litteratos
cupido valde credibile est. Ego vero probabiliter
<nobr><sub></sub></nobr> existimo ad pristinam sententiam rediisse vel potius
pristinae sententiae defensionem, ut ex tractatu de
Eucharistia intelligere facile est, ab ejus contubernali
et consanguineo abbate <em>Fagetio</em> publici juris
facto, et ex libera praedicti antistitis confessione
domno Lucae Dacherio facta antequam ei epistolam
illam celebrem inscriberet, tomo II Spicilegii publicatam.
De clarissimi hujus antistitis sinceritate
dubitandi locum non reliquit doctissimus Mabillonius
in praefatione secundae partis quarti saeculi Benedictini,
pag. 45, § 6; qua conceptis verbis mentem
ejus testificatione omni exceptione majore ex hac
confessione explicat: Quid de hoc Ratramni libro
sentiret eruditissimus antistes interrogaverat Dacherius:
verbis respondit se probe sentire; at sententiam
proferre rogatus, in aliam partem abiit.</p>
<p>Insuper qua specie veritatis Joannes Scotus personam
et larvam Ratramni, hominis forte adhuc
vivi, inter litteratos clari et consuetissimi, induit,
qui faciliter abnuere et insolentiam retundere et
<nobr><sub></sub></nobr> larvam eripere poterat ac mendacium exprobare?
Quod patrocinium in celato nomine sibi procurare
potuit, imperatore Carolo Calvo doctorum sententiam
de corpore Christi in Eucharistia palam inquirente?
Quid diversa sentientibus catholice viris,
nemine homine crimine haeresis accusato aut accusante,
opus fuit commentito nomine pseudepigrapha
adespota scripta in vulgus emittere? Haec enim
luce meridiana clarius patent ex secundo numero
libri de Corpore et Sanguine Domini, ex quo intelligimus
totam hanc controversiam inter fideles et catholicos
viros exstitisse. Verum cum ducentis post
libri Ratramni editionem annis, exsurgente haeresi
<nobr><sub></sub></nobr> Berengarii, qui sectae istiusmodi nomen dederant,
librum Joannis Scoti ad suae causae patrocinium
prodiderunt, nunquam dixerunt libro de Corpore et
<nobr><sub></sub></nobr> Sanguine citato subjectum fuisse nomen Ratramni
aut Bertrami loco Joannis Scoti. Nec viri catholici
qui adversus Berengarium causam fidei catholicae
tuendam receperunt ejusmodi nominis mutationem
aut INSCRIPTIONEM objectarunt. Revera scriptores
quidam catholici, humilitatis causa, celato nomine
suas lucubrationes olim in publicam lucem emiserunt,
uti contigit auctori librorum de Imitatione
Christi, libris de Sacramentis S. Ambrosii, Commonitorio
Vincentii Lirinensis et pluribus aliis, ejusmodi
nominum dissimulatio locum dedit inscriptioni
et subjectioni falsorum nominum atque ex his infinita
eruditorum virorum involucra exorta sunt,
vanaeque de plerisque auctoribus conjecturae in mentes
hominum incurrerunt. Sed vix post inventam
artem typographicam, industria ejusmodi dedita
opera subjiciendi nomina commentitia pro veris
reperta est, ac coxiges litterati ova sua in alieno
nido parere coeperunt. Inventum enim difficile
<nobr><sub></sub></nobr> habent ante haec tempora, paucis exceptis, scriptores
pseudonymi, licet anonymi non desint:
scriptores scilicet, qui, celato proprio nomine suis
lucubrationibus falsum ac supposititium imposuerint:
vix enim in historia vetustatis invenies, praeter Apologiam
Origenis, quae nomine Pamphili martyris inscripta,
Eusebii Caesariensis a plerisque creditur.
Constat apud omnes librum de Corpore et Sanguine
Domini jussu imperatoris Caroli Calvi scriptum
fuisse; auctoremque esse virum doctum in quo sublimis
humilitas cum sapientia decertat, cujus sententiam
de hoc mysterio rex percontatus fuerat. Insuper
applicata mente et voluntate praecavet ne quid
ex seipso proferat, sed sententias Patrum undique
prodit et spirat. Quid ergo ei metuendum erat et quae
causa subjiciendi ejusmodi lucubrationi, tot sententiis
Patrum expletae nomen commentitium? Quid
proprium celare juvabat hominem instigatione et
jussu imperatoris scribentem? Haec enim Joanni
Scoto neutiquam conveniunt, quem etiam improbabile
<nobr><sub></sub></nobr> esset et incredibile finxisse et subjecisse se imperatoris
jussu ad scribendum librum compulsum
fuisse. Nemini enim homini mentis compoti frons
adeo periit, ut, rege et imperatore in vivis superstite,
palam et publice fingere audeat se magni principis
jussu scribere de summo religionis negotio, seque
in imminens periculum ac vitae famaeque discrimen
adducere et saltem accusationem falsarii omnes
verecundiae fines impudenter transeuntis sustinere.</p>
<p>Imaginosi videtur etiam esse cerebri <em>Bertrami</em>
nomen sibi persuadere in <em>Ratramnum</em> ab exeuntis
saeculi noni et ineuntis decimi libellionibus seu amanuensibus
conversum fuisse. Nam ea aetate liber de
Corpore et Sanguine Domini, vel haereticus vel catholicus,
in manibus omnium versabatur. Si catholicus,
quid necesse erat Joanni Scoto celato nomine
in vulgus emittere? Si vero haeresi inquinatus habebatur,
qua specie poterat nomen ei inscribi auctoris
<nobr><sub></sub></nobr> de religione catholica egregie meriti, viri sanctitate
et doctrina illustrissimi, imo Ratramni Corbeiensis
monachi et presbyteri, abbatis Orbacensis, ut Flodoardus
refert, cujus ope episcopi Gallicani Ecclesiam
Occidentis adversus Graecos tuendam existimaverant;
qui doctrinam S. Augustini de Praedestinatione
nervose defenderat jussu Caroli Calvi regis
Franciae? Fateri igitur necesse est hanc fictionem
et impositionem nominis Ratramni libro de Sanguine
corporis Christi defendi non posse nisi a temerario
critico. Porro ex his maxime consequitur non posse
Erigero ascribi, quod propter hanc nominis <em>Bertrami</em>
in <em>Ratramni</em> translationem undecimo saeculo auctorem
libri de Corpore et Sanguine Domini Ratramnum
appellaverit: hoc enim inter veras et genuinas Erigeri
lucubrationes nullibi in oculos incurrit, nec
apud ullum undecimi saeculi scriptorem ecclesiasticum,
quo lites et controversiae Berengarii contestatae
et redintegratae sunt, hujus libri de Corpore et Sanguine
<nobr><sub></sub></nobr> Domini mentione semper postposita et silentio
altissimo sepulta. Revera scriptor anonymus a Cellotio,
Jesuiticae societatis theologo, publici juris factus
in appendice ad Historiam Gotteschalci, inter adversarios
Paschasii abbatis Corbeiensis Ratramnum nominatim
recenset. Sed inter anonymum et Erigerum
multum interest: quippe cum e contra Erigerus ipse
adversus Paschasium scripserit, uti intelligimus ex
continuatore Chronici abbatiae Lobiensis qui exscripsit
haec verba ex Chronico Sigeberti, abbatis Gemblacensis:
Congessit etiam Erigerus contra Radbertum
multa catholicorum Patrum scripta de Corpore
et Sanguine Domini. Quae videri possunt
tom. VI Spicilegii Dacheriani, fol. 591. Nec etiam
ejusmodi nominum Bertrami et Ratramni conversio
aut mixtio fraudi fuit Sigeberto, duodecimi saeculi
scriptori, ut dissertatori placet, nam vero ac genuino
auctori hunc librum de Corpore et Sanguine Christi
ascripsit Sigebertus in suo ecclesiasticorum Scriptorum
<nobr><sub></sub></nobr> Catalogo, scilicet nominatim Ratramno, quod
quidem ad fidem antiquorum codicum manuscriptorum
expressisse videtur dilucide. Et revera si quidam
Sigeberti codices manuscripti incurrant, in quibus
<em>Bertrami</em> nomen legatur non <em>Ratramni,</em> recentiores
sunt et emporeutici: nec alibi legisse dissertatorem
puto quam in typis expressis sine cura et
fide Sigeberti exemplaribus.</p>
<p>Ex his facile est intelligere quam parum firma sit
critica dissertatoris, dum sibi fingit, pag. 166, Paschasium
Radbertum, abbatem Corbeiensem significare
voluisse auctorem libri de Corpore et Sanguine
Domini his verbis in epistola ad Frudgardum:
Quamvis ex hoc quidam de ignorantia errent,
nemo tamen est adhuc in aperto qui hoc ita esse
contradicat quod totus orbis credit et confitetur.
Haec enim verba sic interpretatur dissertator. Innuit
haud dubie, inquit, his verbis notum sibi volumen
esse cujus artifex non auderet <b>γυμνῇ</b> quod aiunt
<nobr><sub></sub></nobr> <b>κεφαλῇ</b> congredi, sed larvatus incederet. Scribebat
autem hanc epistolam Paschasius sub annum 860.
Enimvero si revera hanc epistolam ad Frudgardum
anno 860 scripsit Paschasius, improbabile est ad
librum de Corpore et Sanguine Domini Ratramni respexisse:
quippe cum scilicet annis fere quindecim
post hunc annum compositus sit, quo tempore Carolus
Calvus ad imperium Occidentis pervenit, uti perspectum
habemus ex titulo praefationis hujus libri,
his verbis concepto: Ad Carolum Magnum imperatorem,
qui in antiquis codicibus manuscriptis occurrit,
ad quorum fidem liber de Corpore et Sanguine
Domini primulum typis expressus est anno 1532.
Nam ex omnibus chronicis intelligimus Carolum Calvum,
hoc titulo designatum, ad imperium non pervenisse
ante annum 875, quo a summo pontifice
Joanne VIII coronatus fuit, vi et armis profligato
Ludovico rege Germaniae, cognomento Germanico,
qui Francofurti anno continenti 876, 28 Augusti interiit.
Constat etiam apud omnes Carolum Calvum
<nobr><sub></sub></nobr> duobus tantum annis imperasse, mortuum scilicet die
6 Octobris anno 877. Sed patet abundanter quam temere
dissertator in errorem inductus sit, dum hoc
anno 860 Paschasium epistolam ad Frudgardum scripsisse
defendit: quippe cum eo plures anni a morte
Paschasii jam effluxerant quam ante annum 853 contigisse
necesse videtur, nempe quo abbas Corbeiensis,
nomine Odo, secundo concilio Suessoniensi subscripsit,
qui in locum Paschasii successerat. Dicet
fortasse dissertator Paschasium abdicasse curam abbatiae
Corbeiensis eo anno 852 aut 853, et nondum
obiisse; sed utcunque res sit, non probabit ultra
annum 859 vel 60 vixisse: adeoque abundantius
patebit librum Ratramni in mentem Paschasii incurrere
non potuisse in epistola ad Frudgardum,
cum non nisi imperante Carolo Calvo, cui sub titulo
imperatoris inscriptus fuit, ad Carolum Calvum
imperatorem, compositus sit, intra scilicet annum
875, quo ad imperium pervenit Carolus, et 877, quo
<nobr><sub></sub></nobr> veneno a medico Zedechia sibi propinato exstinctus
est.</p>
<p>Ex his dilucide consequitur quam sibi persuadeat
perperam dissertator. Hincmarum, Rhemensem archiepiscopum,
hujusce libri de Corpore et Sanguine
Domini, quem Ratramno vindicamus, mentionem
fecisse anno 859, tomo I libri de Praedestinatione,
cap. 21, pag. 232: ibi enim conceptis verbis ait non
Ratramnum, sed Joannem Scotum ab omnibus palam
ac publice reputari auctorem, capitum quae
confutanda receperat dictus Hincmarus. Sed insuper
quae contra fidem Ecclesiae ex doctrina et libro
Joannis Scoti exscripserat in libro de Corpore et
Sanguine Domini, sub nomine Ratramni neutiquam
occurrunt. Haec enim verba vel verborum sensus
quo numero innotescunt apud Ratramnum? 1<sup>o</sup> QUOD
TRINA SIT DEITAS. 2<sup>o</sup> QUOD ANGELI SINT NATURA CORPORALES?
QUOD ANIMA HOMINIS NON SIT IN CORPORE?
3<sup>o</sup> QUOD SACRAMENTA ALTARIS NON VERUM CORPUS ET
<nobr><sub></sub></nobr> SANGUIS SINT DOMINI, SED TANTUM MEMORIA VERI
CORPORIS ET SANGUINIS EJUS. Revera dicit Ratramnus
num. 99 et 100: Quod iste panis et calix, qui corpus
et sanguis Christi nominatur et existit, memoriam
repraesentat Dominicae passionis, quemadmodum
ipse dixit in Evangelio: <em>Hoc facite in meam
commemorationem.</em> Quod quidem verissimum et
catholicae fidei congruentissimum est. Non enim ait
Ratramnus <em>non esse verum corpus,</em> imo vero <em>corpus
et sanguis Christi nominatur et existit.</em> Nec ait esse
<em>tantum memoriam,</em> nam in hac voce TANTUM virus
immanis haeresis consistit. Praeterea ne ex verbis
Ratramni contumeliam caperent viri catholici, continenti
sermone prudenti cautione ab omni veneno
et malo haeresis declinat his verbis: Nec quoniam
ista dicimus putetur in mysterio sacramenti corpus
Domini vel sanguinem ipsius non a fidelibus sumi,
quando fides non quod oculus videt, sed quod credit
accipit. Enimvero si non accipiatur in Eucharistia,
sive non credatur accipi, quod oculus videt, sed
<nobr><sub></sub></nobr> quod credit fides, necesse est credi verum Christi
corpus accipi: quippe cum fides ibi credat verum
Christi corpus existere, <em>nominatur</em> scilicet <em>et existit.</em>
Insuper haec capitula quae refutat Hincmarus observat
aetate sua palam ascripta fuisse, nemine reclamante,
Joanni Scotigenae et Prudentio, Trecensi
episcopo, neutiquam vero Ratramno, cujus virtus ac
fides, sordidae haeresis nescia, intaminatis honoribus
fulget. Lege librum de Praedestinatione Hincmari,
cap. 21, pag. 350: Quorum capitulorum auctores,
inquit, vel potius sibi compugnatores, et in quibusdam
veritatis impugnatores, jactitantur a multis
Prudentius episcopus et Joannes Scotigena.</p>
<p>Non juri aut rationi congruentius sibi persuadet
dissertator, pag. 167, vultum retexisse seu paropidem
detraxisse auctori libri de Corpore et Sanguine
Domini Adrevaldum, monachum Floriacensem tempore
Caroli Calvi, in libello ea de causa scripto contra
ineptias Joannis Scoti, relato tom. XII Spicilegii
<nobr><sub></sub></nobr> Dacheriani. Enimvero libellus Adrevaldi scriptus
tempore Caroli Calvi, vel fuit antequam imperium
capesseret vel post. Si ante, larvam detrahere non
potuit libro nondum confecto; si vero post, scilicet
ab anno 875 ad annum 877, quomodo larvam detrahere
potuit? quippe cum ea aetate nemini homini
dubium suboleret, ex mente dissertatoris, quin
auctor libri esset Joannes Scotus, et ipse Adrevaldus
non contra ineptias Ratramni aut Bertrami, sed
Joannis Scoti nominatim scripserit.</p>
<p>Praeterea si Ratramnus fuisset auctor illarum ineptiarum
quas sub nomine Joannis Scoti refutat
Adrevaldus, deberent istiusmodi ineptiae in libro
Ratramni reperiri, vel omnino vel ex parte. At vero
nullatenus incurrunt in oculos hominis accurate legentis;
itaque ne quidem de libro Ratramni, sive de
libro quem defendimus de Corpore et Sanguine Domini,
cogitavit Adrevaldus.</p>
<p><nobr><sub></sub></nobr> At, inquit dissertator, tempore Berengarii non
sub alio nomine quam Joannis Scoti cognitus est liber
de Corpore et Sanguine Domini. Solitarius Sigebertus
iterum ascribit Bertramo. Responsio facilis
est librum de Corpore et Sanguine Domini Ratramni
a sectatoribus Berengarii neutiquam in sui erroris
patrocinium proditum fuisse, sed solum Joannis
Scoti erroribus Berengarii magis propitium et conducibilem.</p>
<p>Insuper continenti sermone addit dissertator,
ut probet opusculum Joanni Scoto ascriptum revera
ad Ratramnum pertinere et ei adjudicari debere,
Epistolam Ascelini monachi ad Berengarium,
exscriptam et publicatam inter notas domini Lucae
Dacherii ad Vitam Lanfranci, Cantuariensis archiepiscopi,
pag. 25, in qua prodidit haec verba quibus
designari librum Ratramni quem vindicamus, defendit:
Joannem Scotum nec inconsiderate, nec
impie, nec indigne sacerdotio meo habeo: quem
<nobr><sub></sub></nobr> toto nisu totaque intentione ad hoc solum tendere
video, ut mihi persuadeat hoc, videlicet quod in altari
consecratur, neque vere Christi sanguinem
esse.</p>
<p>Verum hoc genere argumenti tam iniquum quam
probrosum est Ratramno ejusmodi sententiam ascribere,
cum praesertim nunquam sic locutus sit. Nihil
magis a sensu communi hominum alienum videtur
quam sibi fingere et formare hominem qui <em>hoc quod
in altari consecratur, non credat vere corpus neque
vere Christi sanguinem esse;</em> et tamen sibi persuadeat,
et neutiquam dubitet, per mysterium Eucharistiae
panem et vinum in corporis et sanguinis sui
conversa substantiam, a fidelibus sumenda. Quid
enim nos docet fides Ecclesiae? quid ea fide credimus
et confitemur? nisi per mysterium Eucharistiae
panem et vinum quae consecrantur in altari, vere in
substantiam corporis et sanguinis Christi conversa
a fidelibus sumi, a nobis percipi? At vero hoc conceptis
verbis ore dixit et manu scripsit noster Ratramnus
<nobr><sub></sub></nobr> sive Bertramus lib. de Corpore et Sanguine
Domini, num. 30: Tunc intelligetis quod non sicut
infideles arbitrantur carnem meam a credentibus
comedendam; hoc est, ut supra docet, eodem numero,
non per partes frustatim distribuendam et
discerpendam, sed VERE per mysterium, panem et vinum
in corporis et sanguinis mei conversa substantiam
a fidelibus sumenda.</p>
<p>Incredibile est, incogitabile et prorsus <b>ἀδύνατον,</b>
nisi omnia naturalis et rationabilis aequitatis jura violanda
sint, hominem non credentem <em>quod in altari consecratur
neque vere corpus neque vere Christi sanguinem
esse,</em> credere sincere secundum substantiam invisibilem,
hoc est per omnipotentiam Verbi, corpus et sanguinem
Christi vere existere in altari: haec enim adeo
repugnant, ut in eodem cerebro non interturbato
prorsus insociabilia videantur. Verumtamen haec
ultima verba mentem Ratramni penitus explicant:
quippe cum ex num. 49 dicti libri exscripta sint. Lege:
<nobr><sub></sub></nobr> Ex his omnibus quae sunt hactenus dicta monstratum
est quod corpus et sanguis Christi quae fidelium
ore in Ecclesia percipiuntur, figurae sunt secundum
speciem visibilem. At vero secundum invisibilem
substantiam, id est divini potentiam Verbi, vere
corpus et sanguis Christi existunt. Eadem iterat
num. 99: Addamus quod iste panis et calix qui
corpus et sanguis Christi nominatur, et existit.</p>
<p>Sed ut probationum nostrarum accessionibus nihil
desit, quaero libenter a dissertatore num sibi fingere
possit hominem prorsus abnuentem fidei Ecclesiae
catholicae, scilicet hoc quod in altari consecratur
neque vere corpus neque vere Christi sanguinem
esse sibi persuadentem, qui nefas existimet non solum
negare corpus esse sanguinemque Christi in
Eucharistia, verum etiam cogitare. Haec enim non
minus repugnantia et insociabilia sunt. Attamen
nullus dubitandi locus relinquitur quin Ratramnus
<nobr><sub></sub></nobr> conceptis verbis dicat num. 15: Compelluntur negare
corpus esse sanguinemque Christi, quod nefas
est non solum dicere, verum etiam cogitare. Quae
cum ita sint, luce meridiana clarius constat librum
Joannis Scoti, de quo mentionem facit Ascelinus in
epistola ad Berengarium, neutiquam debere Ratramno
ascribi, sed suo auctori Joanni Scotigenae
restitui.</p>
<p>At, inquit dissertator, quae in libro Joannis Scoti
occurrunt, totidem syllabis exscripta recurrunt in
libro Ratramni, num. 88, ut ex epistola Ascelini intelligere
facile est: Hoc autem, scilicet neque vere
corpus neque sanguinem esse, astruere nititur ex
sanctorum Patrum opusculis quae exponit, quorum
illam sancti Gregorii orationem hic adnotare sufficiat:
<em>Perficiant in nobis tua, Domine, quaesumus, sacramenta
quod continent, ut quae nunc specie gerimus
rerum veritate capiamus.</em> Quam exponendo praedictus
Joannes inter caetera nostrae fidei contraria: <em>Specie,</em>
inquit, <em>geruntur ista, non veritate;</em> quod non catholice
<nobr><sub></sub></nobr> dictum, si bene tuam vigilantiam novi, non
ignoras.</p>
<p>Objectionem tuam facile friabilem omittere poterat
dissertator. Revera enim haec oratio Sacramentarii
sancti Gregorii conceptis verbis legitur apud
Ratramnum, sed in patrocinium sensus catholici et
ab opinione Joannis Scoti alienissimi eam prodidit.
Quippe Joannes Scotus ex his verbis, <em>quae nunc specie
gerimus, rerum veritate capiamus,</em> defendebat intelligi
corpus Christi in figura tantum existere, neutiquam
vero ejus existentiam, rem et substantiam
in Eucharistia reperiri. Sed sensum prorsus alienum
et repugnantem ex hac oratione percipit Ratramnus.
Existimabat enim corpus et sanguinem in
figura, hoc est sub velamento et conopeis, speciei
invisibilis revera existere: sed non in figura tantum,
et per haec verba, <em>rerum veritate capiamus,</em> intelligebat
manifestationem et apertam corporis et sanguinis
Christi declarationem omni figura vacuam et
<nobr><sub></sub></nobr> expertem. Quamobrem sic explicat orationem sancti
Gregorii: Dicit quod in specie illa geruntur,
non in veritate, id est per similitudinem, non per
ipsius rei manifestationem. Si haec verba <em>per similitudinem,
non per ipsius rei manifestationem,</em> addidisset
Joannes Scotus, nunquam eum crimine haeresis
postulasset Ascelinus; haec enim vox <em>veritatis</em>
quadam amphibolia, id est aequivocatione, laborat,
uti observavimus in praefatione hujusce opusculi
Ratramni. Nec solum significat rei existentiam quae
sub figuris seu velis ac paropidibus consistere potest,
verum etiam patefactionem seu manifestationem
omni figura ac tropo, velo, paropidi insociabilem.
Adeoque Ratramnus, ut sensum ex oratione
sancti Gregorii quem tuendum recepit explicet,
aliam orationem num. 75 ex Missali Gelasii assumpsit,
in quo haec verba leguntur, <em>ut quod in imagine
contingimus, sacramenti manifesta participatione sumamus.</em>
Hanc orationem, suis rebus non conducibilem
<nobr><sub></sub></nobr> sed incommodam, non prodidit Joannes Scotus.
Sensum catholicum a Ratramno huic voci <em>veritatis</em>
ascriptum adoptavit Lanfrancus, Cantuariensis archiepiscopus,
fidei catholicae adversus Berengarium
defensor fortissimus, uti ex Dialogo ejus adversus
Berengarium intelligimus, in quo haec leguntur:
Postulat quippe sacerdos ut corpus Christi quod
sub specie panis vinique nunc geritur, manifesta visione
sicut revera est quandoque capiatur, <em>veritas</em>
enim pro <em>manifestatione</em> in sacris litteris reperitur.
Quis vero dicat verba Joannis Scoti totidem plane
syllabis in Lanfranci libro reperiri? Contendit adhuc
plus quam potest dissertator in eo quod Berengarius
in epistola ad Lanfrancum ait sententiam Joannis
Scoti esse contrariam Paschasio et fore aliam a sanctis
Ambrosio, Hieronymo et Augustino cuicunque
adversari voluerit Joanni Scoto; lucubrationem Ratramni
nullam habere dissimilitudinem a libro Joannis
<nobr><sub></sub></nobr> Scoti, quippe cum eosdem Patres Ratramnus
proferat, scilicet Augustinum, Hieronymum et Ambrosium.
Addit etiam Erigenam inter adversarios
Paschasii recensere Ratramnum: sed quid tum? Nihil
enim vetat sententiam Joannis Scoti repugnare
Paschasio, et Ratramnum cum eo concordem docuisse,
imo vero ita se rem habere valde probabile
est. Praeterea si ex eo quod Ratramnus citet Augustinum,
Ambrosium et Hieronymum, non differt a
Joanne Scoto, Lanfrancus concordabit in Berengario,
Sanctesius cum Calvino, Perronius cum Plesseo
Morneio. Itane licet ratione et sensu intemperanter
abuti? Ejusmodi ratiocinationi ac conjecturae locus
fortasse non deesset si praeter Augustinum, Hieronymum
et Ambrosium nullos Patres in medium proferret
Ratramnus, sed insuper continuo prodidit S. Isidorum
Hispalensem num. 40, 45 et 47; S. Fulgentium,
num. 89; Sacramentarium S. Gregorii, num. 88;
Missale Gelasii, num. 85; de quibus, dempto Sacramentario
S. Gregorii, nulla mentio apud Joannem
<nobr><sub></sub></nobr> Scotum. Caeterum Erigerus non dixit Ratramnum
esse adversarium Paschasii, sed anonymus scriptor
Cellotii, quem cum Erigero confundere injurium est.
Quamvis enim in aliquo codice manuscripto quingentorum
fortasse annorum libellus anonymi praeseferat
nomen Erigeri, melius argumentum assumendum
est ad ascribendam viro sapienti et de Ecclesia
non immerito tam futilem ac vanam lucubrationem.</p>
<p>Denique dissertator ait pag. 168 Berengarium in
epistola ad Richardum, relata tomo II Spicilegii
Dacheriani, dicere Joannem Scotum scripsisse monitu
et precario Caroli Calvi, cujus pariter jussu
scripsisse Ratramnum multi opinantur sub annum
855, quo anno multa catholicae fidei contraria in regno
Caroli, ipso quoque non nescio, Annales Bertiniani
prodidere.</p>
<p>Ad haec plura respondere facile est.</p>
<p>I. Cum multum discriminis intercedat inter preces
et jussa, multum quoque differre necesse sit librum
<nobr><sub></sub></nobr> Joannis Scoti et Ratramni; quippe cum Joannes
Scotus monitu et precario Caroli, Ratramnus jussu
scripserit. His verbis incipit liber Ratramni: <em>Jussistis,
gloriose princeps;</em> et ex epistola Berengarii intelligimus
Joannem Scotum <em>scripsisse monitu et precario.</em>
Ratramnus, humilis monachus in sui claustri
abditus tenebris, jussis imperatoris ac regis obtemperat
et in lucem prodit: Joannes Scotus, supercilio
doctoris elatus, principis monitis et precibus annuit.</p>
<p>II. Haereses quibus agitabatur respublica anno 855,
quarum mentionem faciunt Annales Bertiniani, erumpere
non potuerunt ex libro Ratramni, qui cum Carolo
Calvo imperatori inscriptus sit, <em>ad Carolum Magnum
imperatorem,</em> non potuit effici et in lucem emitti
ante tempus quod interfluit inter annum 875 et 877,
quo desiit imperium Caroli Calvi; siquidem ex antiquis
codicibus manuscriptis, exscriptus sit hic titulus
<em>ad Carolum Calvum imperatorem.</em> At vero continenter
ait dissertator eadem pagina, librum de Corpore et
<nobr><sub></sub></nobr> Sanguine Domini fuisse damnatum in concilio Vercellensi
et Parisiensi anno 1050, tandemque flammis
crematum in concilio Romano sub Nicolao II anno
1059, cum inscriptione nominis Joannis Scoti; quoniam
tunc temporis verus auctor erat indicatus et
perspectus, eaque de causa paucissima exemplaria
exstare sub nomine Ratramni sive Bertrami, quod
horum conciliorum temporibus suppositum nomen
recognoscebatur: et addit eam ob rem non visum esse
sub nomine Ratramni ante annum 1526, ad quem
usque ex eo tempore altum fuerat apud omnes de hoc
libro silentium. Jam vero si res ita sint, dicat nobis
dissertator qui fieri potuerit ut tot concilia, tot viri
illustres, Lanfrancus, Ascelinus, Durandus, adeo
consopiti fuerint ut hanc <b>ἐτερωνυμίαν</b> silentio praetermiserint,
nec tam insolentem nominis subjectionem
Joanni Scoto obtrectaverint, et memoriam Ratramni
viri docti, pii, de Ecclesia Gallicana infinitis titulis
<nobr><sub></sub></nobr> bene meriti, ab ejusmodi haeresis contumelia et opprobrio
non vindicaverint. Ego vero fateor me intelligere
non posse ex quo dissertator sibi suaserit postquam
cremata fuerint exemplaria libri de Corpore et
Sanguine Domini, non visa esse ante annum 1525,
sub nomine Bertramii aut Ratramni nam Sigebertus
saeculo XII, scilicet anno quadragesimo post concilium
Romanum, recenset librum de Corpore et Sanguine
Domini sub nomine Ratramni inter scripta catholica
et orthodoxa Trithemius, abbas Spanemiensis
saeculo XV in Catalogo Scriptorum ecclesiasticorum
idem praestat, et vestigia Sigeberti ingeminat. Antea
Anonymus Cellotianus, sive, ut putat dissertator,
Erigerus, Ratramnum ejusdem libri auctorem indigitat:
et Joannes Fischerius, episcopus Roffensis,
ipso anno 1526. Nihil igitur tam a vero alienum quam
quod dixit dissertator usque ad annum 1526 altum
apud omnes ejus libri sub Ratramni nomine fuisse
silentium. Caeterum si quis libros Joannis Scoti de
Praedestinatione aut <b>Περὶ φύσεων μερίσμου</b> applicata
<nobr><sub></sub></nobr> mente legat, tantam styli differentiam animadvertet,
tot Patres Graecos mysticos et asceticos citatos reperiet
quorum nullum vestigium aut sulcum internoscere
licet in libris Ratramni, ut librum de Corpore
et Sanguine Domini sub Ratramni nomine vulgatum
Joanni Scotigenae adjudicare et insolens et supervacaneum
esse videatur.</p>
<p>Verumtamen hic unum praetermittere non possum
quod hujusce litis omnino decretorium esse videtur.
Constat enim Joannem Scotum corpus Christi post
resurrectionem nec sensibus tractabile nec carneum
existimasse, ut intelligimus ex libro V de Divisione
naturae, pag. 293, num. 37: Quisquis autem sancti
Ambrosii Gregoriique Theologi, diligentius dicta inspexerit,
inveniet profecto non mutationem corporis
terreni in coeleste corpus, sed omnino transitum in
ipsum spiritum: non in illum qui aether, sed in illum
qui intellectus vocitatur. Ambrosius siquidem omnem
compositionem aufert, ita ut post resurrectionem
<nobr><sub></sub></nobr> corpus, et anima, et intellectus, unum sint et unum
simplex neque ex tribus conjunctum, et quae hic tria
videntur, illic unus intellectus efficitur. Gregorius
similiter et incunctanter astruit mutationem corporis
tempore resurrectionis in animam, animae in
intellectum, et intellectus in Deum, ac sic omnia in
omnibus Deus erit, sicut aer vertitur, in lucem. Et
ejusdem libri num. 38: Si ergo transformata caro
Christi est in Dei virtutem et spiritus incorruptionem,
profecto ipsa caro virtus est et incorruptibilis
spiritus; ac si Dei virtus est spiritus, ubique est non solum
super loca et tempora, verum etiam super omne
quod est nulli dubium quin ipsa caro virtutem et
spiritum transformata nullo loco contineatur, nullo
tempore mutetur; sed sicut Dei virtus et spiritus,
Verbum videlicet quod etiam in unitatem sibi substantiae
acceperat, omnia loca et tempora universaliter
omnem circumscriptionem excedat. Jam vero
quis ejusmodi opinamenta auctori libri de Corpore et
Sanguine Domini ascribat? qui prorsus contraria et
<nobr><sub></sub></nobr> toto diametro opposita doceat, et praesertim num. 30
haec verba ori Christi inducit: Cum post resurrectionem
visuri sitis me coelos ascensurum, cum integri
corporis sive sanguinis mei plenitudine. Et
num. 99: At vero Corpus illud in quo passus est
et resurrexit Christus, proprium ejus corpus existit
de Virginis Mariae corpore sumptum, palpabile sive
visibile etiam post resurrectionem, sicut ipse discipulis
ait: <em>Palpate et videte quia spiritus carnem et
ossa non habet sicut me videtis habere.</em> His igitur
amplius immorari non opus est, sed ad tuendam et
vindicandam hujus libri fidem et <b>ὁρθοδόξιαν</b> leviter
placideque procedere juvat. <em>Hujus autem libri,</em>
inquit dissertator pag. 166 et 288, columna interiori
editionis novae Amstelodamensis num. 166, qui
Ratramno tribuitur, qui hac aetate patrocinium susciperent
valde miror aliquos esse inventos postquam
<nobr><sub></sub></nobr> non modo nuper a Tridentinis censoribus summisque
pontificibus censura notatus est.</p>
<br><tr><th>
<br> <h4><center>RESPONSIO.</center></h4></th></tr>
<p>Si tantae admirationi locum inveniat dissertator,
ex eo quod tuendum receperint librum Ratramni de
Corpore et Sanguine Domini viri quidam theologi tametsi
censura notatum et in indicem librorum prohibitorum
relegatum ab examinatoribus deputatis a
concilio Tridentino et ab ipsismet Romanis pontificibus
majorem faciet admirationem antiqua missa Latina
quam Matthias Flaccus Illyricus proxime elapso
saeculo Argentinae typis mandari curavit. Enimvero
primulum lucem publicam vidit ope hominis haeretici,
quemadmodum liber Ratramni, et ab examinatoribus
concilii Tridentini aequabiliter in indice libris
prohibitis coaptata fuit, uti perspicere facile est in
indicis appendice secunda; verumtamen hodie ejusmodi
missa Illyrici catholica et orthodoxa reputatur ab
omnibus doctis Ecclesiae scriptoribus, et ab ipsis protestantibus
<nobr><sub></sub></nobr> hominibus tanquam suis dogmatibus valde
repugnans et adversa repudiatur. Ejus fidem et <b>ὀρθοδόξιαν</b>
vindicavit eminentissimus cardinalis Bona
Rerum liturgicarum lib. I, cap. 12, novamque editionem
fieri in Appendice ad librum de Rebus liturgicis,
et P. Cointius, Oratorii dom. Jesu Presbyter, in Annalibus
Ecclesiasticis Francorum, curaverunt emendatiorem
et magis castigatam, sicut Ratramni librum de
Corpore et Sanguine Domini emendatiorem ex antiquo
codice manuscripto cum cura et fide expressimus.
Eamdem missam Latinam inquisitores Hispani, regnante
Philippo secundo, censura affecerunt, instigatione
Ferdinandi Toletani, ducis Albensis, hominis
studio religionis catholicae non solum flagrantis, verum
etiam furentis, quem dicit Jesuita Famianus Strada
ex bellicis tormentis fusum Antuerpiae in eadem bellica
tormenta refusum fuisse. Enimvero nihil admiratione
dignum si ab ejusmodi tribunalis judicibus, quibus
inerrantia nulla a coelo tradita est, judicata et
<nobr><sub></sub></nobr> condemnata virorum doctorum opera auxilio et defensoribus
egeant. Inter lucubrationes illustrissimi ac
doctissimi Claudii Espencaei, doctoris theologi Parisiensis,
inter Patres purpuratos, ni prava consilia obstitissent
coaptandi, ut testificatur D. Jacobus Augustus
Thuanus et ipsemet Espencaeus, ejus commentarii in
Epistolam ad Titum et tractatus de Continentia prae
caeteris evincunt; quippe cum non solum eruditione
summa expleantur, verum etiam spiritu consilii et
fortitudinis scripta sint adversus abusus et vitia quibus
ferme omnes eo saeculo deformabantur homines,
verumtamen tanti viri tractatus proditi in indice examinatorum
concilii Tridentini cum Ratramno nostro
et missa Latina Illyrici infeliciter errant, non minori
existimatione digni apud omnes eruditos. Nec
enim dubitandi locus relinquitur quin ipse dissertator
noster Espencaeum inter doctores catholicos et omnibus
doctrinae et fidei numeris absolutos recenseat.
Percontarer libenter a dissertatore nunquid articulos
cleri Gallicani de potestate ecclesiastica, regi Christianissimo
<nobr><sub></sub></nobr> oblatos anno 1682, quos revera ab Innocentio
XI condemnatos fuisse non ignorat, defendi
posse existimet? An aequo vel iniquo animo ferret vituperio
affici censuras Facultatis Parisiensis adversus
Vernantium aut Amadaeum Guymenium latas;
an ejusmodi censurarum defensor ei admirationem
moveret? Quas tamen sciunt omnes non solum in indice
librorum prohibitorum collocatas, sed ab Alexandro
VII summo pontifice vetitas et proscriptas fuisse
bulla authentica adversus eas censuras data Romae,
imposita poena excommunicationis ipso facto incurrendae
VII Kalendas Julii anni (1665) undecimo pontificatus
Alexandri septimi.</p>
<p>Nullius auctoris libri magis censura vexati sunt
quam Origenis Adamantii; non una vice sed pluribus
pontifices et concilia etiam generalia proscripserunt
Origeniana dogmata. Verumtamen non humillimi ingenii
<nobr><sub></sub></nobr> Jesuita <em>Petrus Halloix</em> Leodiensis amplo volumine
in folio, pari crassamento cum majoribus libris, Origenem
defendit et ejus ad Pontificem maximum Innocentium
X causam egit. Origenem defensum approbaverunt
quatuor celebres pietate et scientia insignes
Jesuitae et examinarunt, jussis obtemperantes
R. P. Carafae, totius societatis praefecti generalis, in
collegio Romano anno 1646; ista denique Origenis
defensio cum licentia visitatoris Flandriae, Angliae et
Gallo-Belgicae provinciae publici juris facta est Leodii
anno 1648. Verumtamen Origenes defensus ingressus
viam universalis inquisitionis Romae, in indice
librorum prohibitorum locum obtinuit acceptissimum,
sed in bibliothecis Jesuitarum magis honorificum;
nullibi enim in serie librorum prohibitorum reptat. Denique
famosum librum Ludovici Molinae Jesuitae de
Concordia gratiae et liberi arbitrii ab Universitate Salamanticensi
anno 1595, 22 Julii damnatum, et ab
episcopis Hispaniae periculosum et erroneum declaratum,
quotidie Jesuitae pluresque notae non infimae theologi
<nobr><sub></sub></nobr> defendunt, quemadmodum et libros de Romano
Pontifice cardinalis Bellarmini, ut refert Jacobus Fuligati,
alter Jesuita, in Vita Roberti Bellarmini, cap.
11: quae cum ita sint, dubium non est libros censura
notatos ac res judicatas recognitioni obnoxias esse,
sive ad judicium instauratitium referri posse; adeoque
causas in caduci casum delapsas, in gradum reponi
curriculi judicialis. Hoc Ecclesiae aut religionis nihil
interest: licuit enim semperque licebit aliquos auctores
ab accusatione violatae fidei vindicare. Adeo quippe
nihil vetat litteras Honorii I papae a contumelia haeresis
Monothelitarum purgare. Hoc jure Facundus,
Hermianensis Africae episcopus, tria capitula fortiter
ac nervose defendit in gratiam Ibae Edesseni, Theodori
Mopsuestini et Theodoreti episcopi Cyri, quo
etiam Ratramni doctrinam tuendam recipimus.
Molina et Bellarminus, in indices librorum prohibitorum
detrusi, ex iis exitum facilem obtinuerunt. Sed
si astringimus argumenta ad conterendam calumniam
<nobr><sub></sub></nobr> qua fama ejus et nomen inquinantur, probabilia
et ad faciendam fidem firma, multo mirabilius
est Ratramnum judices invenisse injurios quam defensores
propitios.</p>
<br> <h4><center>VERBA DISSERTATORIS. </center></h4>
<p><em>Verum etiam mox dicetur jampridem a plenariis synodis
universaque Ecclesia damnatus et igni addictus,
proxime vero superiore aetate ab illustrissimis doctissimisque
antistitibus Sanctesio Ebroicensi, et Perronio
cardinali, archiepiscopo Senonensi, apertam docere
haeresim deprehensus.</em></p>
<br><tr><th>
<br> <h4><center>RESPONSIO.</center></h4></th></tr>
<p>Revera non diffitemur librum sub titulo de Corpore
et Sanguine Domini damnatum fuisse in concilio
Vercellensi sub Leone IX, et crematum Romae
sub Nicolao II, anno 1055; sed prorsus abnuimus
Ratramnum aut Paschasium hujusce libri auctorem
fuisse: quippe cum constet apud omnes hunc librum
<nobr><sub></sub></nobr> combustum Joannis Scoti nomen, nemine reclamante,
praesetulisse, sub eoque nomine in gratiam
suorum errorum a sectatoribus Berengarii prolatum
fuisse. De caetero cardinalis Perronius et Sanctesius
opinioni communi scriptorum suae aetatis
frena permiserunt, qui nimium vanis Protestantium
hominum sermonibus se permittentes, ejusmodi librum
temere nimiopere erroribus Calvinistarum
propitium sibi persuaserunt. Sed haec nihilominus
obstant justae istius libri defensioni ac patrocinio;
quippe cum ipse dissertator epistolam sancti Chrysostomi
ad Caesarium monachum tuendam recipiat,
quam cardinalis Perronius opus supposititium a Petro
Vermillo martyre, haeretico Florentino, fabricatum
in gratiam Calvinismi existimat, sicut librum Ratramni
ab Oecolampadio fictum putaverat ipse Perronius
et Sixtus Senensis: quod perspectum habere facile
est ex tractatu de Eucharistia Perronii, pag. 381-383,
et Bibliotheca Sixti Senensis. De reliquo in eo
<nobr><sub></sub></nobr> differre dissertatorem a defensoribus Ratramni silentio
non praetermittendum est, quod ipse primus in
orbe Christiano doctrinam hujus epistolae ad Caesarium
monachum defenderat et fetum inter omnes
eruditos in spurii et nothi suspicione positum, ingenuitatis
jure donet ac sancto Chrysostomo Latine
non Graece loquenti vindicet et non leviter reluctanti
adjudicet. Cum e contra plures scriptores ecclesiastici,
scientia et pietate jure illustres, libri Ratramni
de Corpore et Sanguine Domini <b>Ὁρθοδόξιαν</b> sustinuerint
et ante et post cardinalem Perronium; quales
fuerunt Joannes Fischerus, illustrissimus Christi
martyr; Sigebertus, abbas Gemblacensis saeculo XII;
Joannes. Trithemius Spanhemiensis XV; doctores Lovanienses
post concilium Tridentinum; Jacobus
Gretzerus; Antonius Possevinus; Gilbertus Mauguinus;
Godefridus Hermannus, doctor socius Sorbonicus
sub nomine <em>Hieronymi ab Angelo Forti;</em> Jacobus
Samboevius, sacrae theologiae in Sorbona professor
<nobr><sub></sub></nobr> regius; domnus Joannes Mabillonius, doctissimus
monachus sancti Benedicti, et infiniti alii
theologi Parisienses qui, in thesibus suis, innocentiam
et integritatem Ratramni ante et post editionem
Latino-Gallicam cum praefatione et notis quam
procuravimus anno 1686 fortissimum praesidium attulerunt.
Inter quos honoris causa nominare non
metuam clarissimum Petrum <em>Berthe,</em> socium Sorbonicum,
nostrae Sorbonae jam peritissimum bibliothecarium,
Academiae Parisiensis rectorem amplissimum,
in ea thesi quam <em>minorem ordinariam</em> nuncupavere
majores nostri, dicata et inscripta Ludovico
Magno nomine Academiae Parisiensis; cui praefuit et
subscripsit pro sua praesidis et actus moderatoris
amplitudine illustrissimus ac reverendissimus Franciscus
de Harlay, archiepiscopus Parisiensis, regiorum
ordinum commendator, Sorbonae provisor, Regiae
Navarrae director ac superior, die 20 Septembris,
anno 1685, in qua haec verba columna 6 exscripta
<nobr><sub></sub></nobr> sunt: Unde nec Anastasius Sinaita, nec Damascenus
inter Graecos, nec Paschasius, aut ejus
verbotenus hostis, in suo quod exstat opere, Ratramnus
in Latinis aliquid novaverunt, sed fidem ut
fortiter defenderunt, ita penitus intaminatam servarunt.
Jam vero quid restat nisi ut ipsum dissertatorem
secum ipse componam, et admirabilitatem
ejus accommodem sive admirationem compescam.
Enimvero cum adeo libenter auctoritati cardinalis
Perronii obtemperandum esse reputet de libro Ratramni,
eidem refragatur vehementer et repugnat de
haeresi Stercoranistarum, sententiamque nostram
de figmento hujusce haeresis, postposita fama et
eminentia Perronii, affatim amplectitur pag. 171 suae
dissertationis.</p>
<p>Quae huc usque diximus personam Ratramni et
auctorem libri de Corpore et Sanguine Domini generatim
spectant. Jam vero doctrinam hujusce libri
expendere et ab omni haeresis suspicione liberare
nobis incumbit adeoque ab omni contumelia vindicare.</p>
<p><nobr><sub></sub></nobr> I. <em>Ratramnus,</em> inquit dissertator pag. 174 editionis
primae, lin. 8, <em>non quid Ecclesia doceat, sed quid
ipse privatim sentiat, aperire se tum in praefatione
tum in calce ejus libri significat.</em></p>
<br><tr><th>
<br> <h4><center>RESPONSIO.</center></h4></th></tr>
<p>Imo vero: nam cum jusserit imperator sententiam
suam scribere de corpore et sanguine Domini in Eucharistia,
palam profitetur se nihil ex proprio praedio
velle assumere, sed semper vestigiis sanctorum Patrum
inhaerere, et antiquorum seu majorum sulcos
diductos non declinare, uti intelligitur his verbis
num. 5 descriptis, quae nec commentario nec amplificata
explicatione indigent: Quid ex hoc sentiam
aperire tentabo, non proprio fretus ingenio, sed vestigia
Patrum prosequendo. Et num. 102, in calce:
Imperio vestrae magnitudinis parere cupientes,
praesumpsi parvus de rebus de non minimis disputare,
<nobr><sub></sub></nobr> non sequentes aestimationis nostrae praesumptionem,
sed majorum intuentes auctoritatem.</p>
<p>II. Ex eo quod num. 30 multis adversari se fateatur
Ratramnus, contendit dissertator contra doctrinam
Ecclesiae disputasse.</p>
<br><tr><th>
<br> <h4><center>RESPONSIO.</center></h4></th></tr>
<p>Esto, id fateatur Ratramnus, sed multitudo adversariorum
coalescebat ex iis qui nullam esse figuram,
sed omnia in aperto patefieri in Eucharistia
defendebant: quae sententia prorsus erronea est,
Paschasio et Ratramno aequabiliter repugnans, et
omnibus antiquis Ecclesiae doctoribus adversa. Id
abundanter patet ex his num. 32 verbis: Hic jam
illa suboritur quaestio, quam plurimi proponentes
loquuntur non in figura, sed in veritate, id est manifeste
fieri: ista dicentes sanctorum scriptis Patrum
contraire comprobantur. Sed quid tum? Nunquid
non Paschasius multos se habere fatetur adversarios,
non secus ac Ratramnus? quod intelligimus ex his
<nobr><sub></sub></nobr> verbis epistolae ad Frudgardum pag. 1625: Tamen
ad intelligentiam hujus mysterii plures commovi;
et initio hujus epistolae, pag. 1619: <em>Quaeris enim de
re ex qua multi dubitant.</em> In eadem epistola conceptis
verbis Ratramno assentitur Paschasius, pagina scilicet
1620, litt. E, in qua textum Ratramni ex hoc
numero 32 exscripsisse videtur: Et ideo si qui
dicit hanc carnem et hunc sanguinem sic ipsa esse
absque mysterio et sacramento, nec in figura ex
parte sumendum, ut illi tunc carnales carnaliter sapientes,
totum dissipat. Adeoque difficile intelligitur
quid conducibile sit dissertatori ex hoc numero 52, ut
Ratramnum adversari Ecclesiae Catholicae demonstret.</p>
<p>III. Eam ob rem sic continenti sermone pergit
dissertator, pag. 175: <em>Primum igitur,</em> inquit de Ratramno,
num. 8, <em>figuram a veritate distinguit eatenus
quod in figura aliud intelligitur quam dicitur. Quocirca
nec vitis Christus nec palmites apostoli, etsi in
sacris paginis id nomen habent: et quando Christus
</em><nobr><sub></sub></nobr> <em>dicitur natus passusve, vere passus ac vere natus intelligitur,
hoc, inquit, veritas est in narratione, id est
nuda et aperta vocum significatione. Cum negat ibidem
et passim in toto opere, praesertim num. 32, id
quod est in altari esse corpus Christi in veritate, ac
solum ait esse in mysterii figura, negat esse hujus vocis
corpus Christi nudam et apertam significationem: negat
intelligi debere quod dicitur vult eo duntaxat quod
videtis corpus significari.</em></p>
<br><tr><th>
<br> <h4><center>RESPONSIO.</center></h4></th></tr>
<p>Non tanto verborum circuitu opus est nec ex calibe
oleum exprimere ad perspiciendum quid per
<em>figuram</em> et <em>veritatem</em> intelligat Ratramnus. Mentem
enim aperit clarissime num. 7 et 8: Figura, inquit,
est obumbratio quaedam quibusdam velaminibus
ostendens; verbi gratia; verbum volentes dicere,
panem nuncupamus, sicut in Oratione Dominica
panem quotidianum nobis expostulamus. Veritas
vero (num. 8) est rei manifesta demonstratio,
<nobr><sub></sub></nobr> nullis tenebrarum imaginibus obvelata, sed puris et
apertis, utque planius eloquamur, naturalibus significationibus
insinuata, utpote cum dicitur Christus
natus de Virgine, passus, crucifixus, mortuus et sepultus.
Adeoque necesse est cum ait num. 32 et
aliis quosdam sibi persuadere corpus Christi in Eucharistia
esse, <em>non in figura, sed in veritate,</em> eos spectare
homines qui in Eucharistia nullam obumbrationem,
nullum velum, nullam figuram esse credebant,
sed omnia manifesta et clara patere. Non enim
eo devolvebatur quaestio quam discutiebat Ratramnus,
utrum corpus Christi revera seu <em>realiter,</em> ut
loquuntur theologi, in Eucharistia existeret, vel solummodo
in figura seu figurate esset; de hoc dogmate
quippe nemini homini dubium subolebat: sed
quaerebatur an manifeste et clare oculis subjiceretur
et divideretur sine velo, sine tropo, sine figura, sine
obumbratione, vel an occultum et celatum, sub
umbris seu figuris verum corpus existens in oculos
<nobr><sub></sub></nobr> incurreret. Eccam quaestionem Carolum Calvum
proposuisse Ratramno examinandam intelligimus ex
num. 5: Quod in Ecclesia ore fidelium sumitur
corpus et sanguis Christi, quaerit vestrae magnitudinis
excellentia in mysterio fiat an in veritate, id
est utrum secreti aliquid contineat quod oculis solummodo
fidei pateat ac sine cujuscunque velatione
mysterii hoc aspectus intueatur corporis exterius
quod mentis visus aspiciat interius, ut totum quod
agitur in manifestationis luce clarescat. Itaque
cum Ratramnus passim negat corpus Christi in
Eucharistia esse in <em>veritate,</em> non propterea <em>praesentiam
realem</em> pernegat, sed solummodo praesentiam
visibilem et in sensus humanos incurrentem,
scilicet claram, perspicuam, nullis tegetibus seu
lodicibus, velis aut figuris involutam. In eo non est
a mente et sententia S. Paschasii alienus. Enimvero
quemadmodum inquit Ratramnus num. 49: Secundum
invisibilem substantiam, id est divini potentiam
<nobr><sub></sub></nobr> Verbi, vere corpus et sanguis Christi existunt.
Num. 77: Exterius igitur quod apparet,
non est ipsa res, sed imago rei; mente vero quod
sentitur et intelligitur, veritas rei. Num. 15:
Negare corpus esse Christi nec fas est, non solum
dicere verum, etiam cogitare. Et num. 30: Tunc
intelligetis quod non, sicut infideles arbitrantur,
carnem meam a credentibus comedendam, sed vere
per mysterium panem et vinum in corporis et sanguinis
mei conversa substantiam, a credentibus sumenda.
Ita Paschasius docet in hoc sacramento
<em>figuram et veritatem permanere</em> iisdem fere verbis
lib. de Corpore et Sanguine Domini cap. 4. pag.
1564: Veritas ergo est dum corpus Christi virtute
Spiritus in verbo ipsius ex panis vinique substantia
efficitur; figura vero dum sacerdos quasi
aliud exterius gerens ob recordationem sacrae passionis
ad aram, quod semel gestum est, quotidie immolat
Agnum. Sed si veraciter inspicimus, jure
simul veritas et figura dicitur: ut sit figura vel character
<nobr><sub></sub></nobr> veritatis quod exterius sentitur: veritas vero,
quidquid de hoc mysterio interius recte intelligitur
aut creditur? Igitur Paschasii et Ratramni non fuerunt
diversae repugnantesque sententiae, nec inter
se depraeliati sunt. Etsi enim Paschasius crediderit
aliquam esse in Eucharistia figuram, nihilominus catholicus
est: quin fuerit etiam Ratramnus dubium
non est; nunquam enim dixit <em>corpus Christi solum
in figura esse in Eucharistia,</em> uti ei affinxit dissertator
pag. 175; nam hanc vocem SOLUM excogitavit
dissertator, et in integrae et eruditae lucubrationis
sulcis a Ratramno diductis nullibi occurrit.</p>
<p>IV. <em>Negat igitur vere dici posse, hoc quod videtis
in altari Dei, vere est corpus Christi quod natum
est ex Virgine;</em> quod expresse negat num. 50, 59
et 101.</p>
<br><tr><th>
<br> <h4><center>RESPONSIO.</center></h4></th></tr>
<p>Etiamsi unica sit substantia in Eucharistia scilicet,
<nobr><sub></sub></nobr> ut inquit Ratramnus num. 16, <em>non sint duarum
existentiae rerum inter se diversarum,</em> verumtamen non
potest dici ipsum corpus Christi in Eucharistia videri
seu sensui oculorum subjici. Hoc vero Paschasius atque
omnes catholici fatentur. Etiamsi igitur rotunde
negaret Ratramnus videri corpus Christi in Eucharistia,
nulli reprehensioni obnoxius effieret. Enimvero
hoc quod videtur in Eucharistia est visibile;
corpus autem Christi verum quod revera est in Eucharistia
sub speciebus visibilibus non est in se visui
subjectum: ergo hoc quod videtur in Eucharistia
non est corpus Christi; quippe cum hoc quod est
visibile, nec in sensus potest incurrere, non sit corpus
Christi, sed velum, umbra, lodix et figura quae
contegit et occulit corpus Christi. Sciunt omnes
corpus Christi in sacramento captum sensuum et
oculorum superare, quia corpus est spirituale <em>et totum
spirituale est,</em> inquit Paschasius; sed solam dimensionem,
albedinem, saporem et odorem sensibus
<nobr><sub></sub></nobr> percipi, nisi forte sententiae recentium quorumdam
philosophorum placeat, quam amplissime tractavit
R. Pater Magnan <small>[Note: <nobr><sub></sub></nobr> Appendix ad Philosophiam sacram.]</small> ex ordine Minimorum
S. Francisci de Paula, qui existimavit Deum per
concursum quem praebuit pani ante consecrationem,
eamdem post in oculos exercere motionem seu facere
impressionem quam panis et vinum faciebant
ante consecrationem; vel clarissimus D. Rohault,
philosophus Cartesianus, in libro vernacule scripto
in quo docet, corpus Christi, cum integrum occupet
locum quem occupabat corpus panis, eadem
superficie circumdatum seu eadem <b>περιφέρεια</b>
seu circumferentia terminatum, debere eodem
prorsus modo afficere oculos quo panis ante consecrationem
afficiebat. Si res ita se haberet, dubio
procul haec albedo et rotunditas quae videntur
essent hoc corpus Christi quod videretur et in oculos
incurreret; sed ejusmodi opinio non delectat,
ni fallor, dissertatorem, imo subtilitas alia quaedam
scholastica ipsi arridet, scilicet sibi persuadet cum
<nobr><sub></sub></nobr> revera <em>hoc quod est,</em> seu latet et occulitur in sacramento
sit corpus Christi verum, seu potius sit ipsa
substantia corporis Christi, hoc pariter quod videtur
esse corpus ipsum Christi. Sed respondere facile
est substantiam corporis Christi esse revera in Eucharistia,
sed non propterea oculis nostris ac sensibus
obnoxiam effieri: quoniam mirabili modo et
naturae viribus superiori, his delitescit, nec ullatenus
sensibus percipi potest. De reliquo jam inquirendum
superest qua ratione Ratramnus expresse
negaverit num. 50, 52 et 101 corpus quod est in
altari esse corpus ipsum quod natum est ex Virgine.
Nego ac pernego Ratramnum in his numeris
unquam negasse corpus quod in Eucharistia
latet esse corpus ex Virgine natum, passum et sepultum.</p>
<p>Sed rotunde fateri necesse est magnam constituere
differentiam habita diversa ratione inter idem
corpus quatenus in Ecclesia celebratum per mysterium,
<nobr><sub></sub></nobr> et proprium corpus seu proprietatibus corporeis
affectum quod ex Virgine Maria natum, cruci
affixum, sepultum, postea mirabiliter revixit, et in
coelos ascendit. Haec intelligere non arduum est ex
num. 88 in quo sic fatur: Quapropter corpus et
sanguis quod in Ecclesia geritur differt ab illo
corpore et sanguine quod in Christi corpore
cum glorificatum cognoscitur: et hoc corpus pignus
est et species, illud vero est ipsa veritas. Num.
89: Videmus itaque multa differentia separari mysterium
corporis et sanguinis Christi quod nunc a fidelibus
sumitur in Ecclesia, et illud quod natum ex Maria
Virgine, quod passum, quod sepultum, quod
resurrexit, quod in coelos ascendit, quod ad dexteram
Patris sedet. Num. 97: Evidentissime monstratum
est quod panis qui corpus Christi, et calix qui
sanguis Christi appellatur, figura sit quia mysterium,
et quod non parva differentia sit inter corpus quod
per mysterium existit et corpus quod passum est et
<nobr><sub></sub></nobr> sepultum resurrexit. Ecca verba debebat specie
quadam rationis ex scriptis Ratramni exscribere dissertator:
ex quibus potuisset, non violatis legibus
ratiocinationis dialecticae, comprobare Ratramnum
non credidisse corpus quod in Ecclesia celebratur
idipsum esse quod in utero Virginis efformatum,
cruci affixum, et sepultum postea revixit. Hoc igitur
in mentem dissertatoris jam intromittere nos juvat,
atque ejus intelligentiae subjicere hanc ejusdem corporis
differentiam, inviolata et integra permanente
de praesentia veri corporis et sanguinis Christi in
Eucharistia Ecclesiae catholicae fide. Nemini homini
dubitandi locus relictus est quin Lanfrancus, archiepiscopus
Cantuariensis, fortissimus Berengarii adversarius,
cujus instigatione sua sphalmata ejuravit
<nobr><sub></sub></nobr> suosque libros igne absumpsit coram Nicolao secundo
papa anno 1059 fuerit verus et maximus fidei catholicae
defensor adeoque fide praeditus extra omnem
suspicionem posita. At vero sic fatur in Dialogo adversus
Berengarium de Eucharistia: Vere dici
posse et ipsum corpus quod de Virgine sumptum est,
et tamen non ipsum quidem quantum ad essentiam
veraeque naturae proprietatem atque virtutem: non
autem si spectes panis vinique speciem. Si ejusmodi
verba apud Ratramnum invenirentur, dissertatorem
usque ad articulorum fragorem commoverent.
Sat est Ratramno aliquod discrimen inter
corpus et corpus attulisse; nunquam dixit nec esse
ipsum corpus quod de Maria sumptum est. Sed ad
mentem Ratramni congruentius adhuc loqui videtur
beatus Algerus, egregius fidei defensor adversus Berengarium,
l. I de Eucharistia, cap. 17: Dupliciter,
inquit, sanguis Christi et caro intelligitur: vel spiritualis
illa atque divina, de qua ipse ait: <em>Caro mea
vere est cibus et sanguis meus vere est potus;</em> vel caro
<nobr><sub></sub></nobr> illa quae crucifixa est et sanguis qui militis effusus
est lancea; quod non dixisse quantum ad duplicem
ejus substantiam credendus est, sed quantum ad duplicem
ejus substantiae formam quae nunc in humana
panis et vini intelligitur forma. Et paulo inferius
eodem capite: Species et similitudo illarum rerum
sunt nomina quae ante fuerunt, panis scilicet et vini,
non corporis Christi. Corpus vero et sanguis Christi
vocantur nuncupative eo locutionis modo quo res
significans solet rei significatae vocabulo nuncupari.
Et cap. 18: Et de sacramento quidem panis et vini
quod significet et sit nuncupative corpus Christi superius
dictum est. Quod vero verum corpus Christi
invisibile post resurrectionem sit sacramentum visibilis
corporis Christi in passione suiipsius, testatur
Augustinus in libro Sententiarum Prosperi: Caro
ejus est quam forma panis opertam in sacramento
accipimus, et sanguis ejus quem sub vini specie et
sapore potamus, caro videlicet carnis et sanguis sanguinis
<nobr><sub></sub></nobr> sacramentum. Igitur minime consequitur
Ratramnum non sibi persuasisse corpus ex Virgine
sumptum in Eucharistia non existere, quamvis differentiam
constituerit inter illud corpus quod de
Maria sumptum est, et idipsum quod in Ecclesia celebratur;
quippe cum conceptis verbis doceat substantiam
panis et vini esse conversam in corpus et
sanguinem Christi, <em>nefas esse non solum negare, verum
etiam cogitare non esse corpus Christi;</em> dicatque corpus
nominari et existere ut supra ostendimus. Eadem
prorsus habentur apud Yvonem Carnotensem
in epistola ad Finardum, et antea apud Rabanum
Maurum in epistola ad Heribaldum Altissiodorensem,
quam publici juris fecit doctissimus Baluzius, et
quam ab omni aut haeresis aut erroris suspicione fortiter
vindicavit rever. Pater Christianus Lupus ordinis
S. Augustini, sacrae Theologiae professor in
Academia Lovaniensi, in dissertatione dedita opera
ad explicationem testimoniorum quorumdam S. Patrum
spectantium ad haeresim Berengarii, relata
<nobr><sub></sub></nobr> tomo V suarum notarum ad Concilia, pag. 317, impresso
Bruxellis anno Christi 1672.</p>
<p>V. Num. 10: <em>Claret,</em> inquit dissertator, <em>quia panis
ille vinumque figurate Christi corpus et sanguis
existit.</em></p>
<br><tr><th>
<br> <h4><center>RESPONSIO.</center></h4></th></tr>
<p>Quis dubitat aliqua dicendi et scribendi ratione
seu genere panem et vinum figurate corpus et sanguinem
Christi existere? Paschasius, Lanfrancus,
Guitmondus et omnes antiqui et recentiores viri catholici
ultro fatentur, dummodo revera corpus
Christi interius et sub speciebus contineri recognoscatur.
Hoc vero conceptis verbis docet Ratramnus
num. 9: Exterius quidem panis quod ante fuerat
forma praetenditur, color ostenditur, sapor accipitur:
ast interius longe aliud multo pretiosius multoque
<nobr><sub></sub></nobr> excellentius intimatur. Et num. 10: Vinum
quoque quod sacerdotali consecratione Christi
sanguis efficitur, sacramentum aliud superficietenus
ostendit, aliud interius continet.</p>
<p>VI. Et num. 19, inquit dissertator, pag. 291, edit.
Amstelod., linea 18, in colum. exter: <em>Non sunt idem
quod creduntur. Quae sententia, si praecise ac sola
spectetur, tametsi probabilem habere potest intellectum,
cum eo tamen consilio proferatur ut catholicae
huic voci adversetur, Hoc quod videtur in altari est
corpus Christi, pestifera est haeresis.</em></p>
<br><tr><th>
<br> <h4><center>RESPONSIO.</center></h4></th></tr>
<p>Unde dissertator accepit et ex quibus Ratramni
verbis intellexit eo consilio scripsisse <em>non sunt idem
quod cernuntur et quod creduntur, ut catholicae huic
voci adversaretur, Hoc quod videtur in altari est corpus
Christi,</em> nihil enim aliud vult Ratramnus nisi
corpus Christi quod revera sub speciebus latet et
existit in altari non incurrere in oculos, sive non
<nobr><sub></sub></nobr> esse oculorum sensu subjectum sive visibile. Quod
rotunde fatentur, praeter quosdam recentiores philosophos,
omnes Theologi, imo omnes homines nec
mente nec oculis capti. Sed res exemplo faciliter
confici potest; verbi gratia, si horum verborum loco
<em>non sunt idem quod cernuntur et quod creduntur,</em> dixisset
Ratramnus, <em>non sunt idem quod corrumpuntur
et quod creduntur, non sunt idem quod in secessum
mittuntur et quod creduntur, non sunt idem quod franguntur
et quod creduntur:</em> objectare neutiquam auderet
dissertator has propositiones, tametsi probabilem
habere possint intellectum si praecise et solae
spectentur, cum eo consilio proferantur ut catholicis
his vocibus adversentur: <em>Hoc quod frangitur in
altari est corpus Christi; hoc quod in secessum mittitur
est corpus Christi. Hoc quod in altari corrumpitur</em> . . . . .
Pestifera est haeresis, quoniam corpus Christi
non potest corrumpi, nec in secessum mitti, nec
frangi. At vero Ratramnus nihil aliud vult nisi corpus
<nobr><sub></sub></nobr> Christi, quod esse revera in Eucharistia creditur,
non cernatur, sicut species quae franguntur corrumpuntur
et in secessum mittuntur, non sunt idipsum
corpus Christi, quod creditur sub his speciebus
latere et existere. Ex his abundanter patet quam supervacaneum
sit in tot nubes subtilitatum et aequivocationum
distillare cerebrum, ad stabiliendam
hanc propositionem catholicam: <em>Hoc quod videtur
in altari est corpus Christi,</em> cui contraria sit manifeste
haeretica; quippe cum nihil aliud hac propositione
significari intelligatur quam haec: <em>Hoc quod
frangitur in altari est corpus Christi,</em> in qua particula
HOC non significat proprium et naturale corpus
Christi sub speciebus latens et reconditum, sed corpus
nuncupativum, ut loquitur beatus Algerus, corpus
in figura quod proprium et naturale occulit ipsum,
quod oculis nostris <b>Ἄφαντον ἐγένετο</b> <em>sit invisibile.</em></p>
<p>VII. <strong>(Pag. 291.)</strong> <em>Sed quod caput est docet idem
</em><nobr><sub></sub></nobr> <em>apertissime num. 15 non esse aliquid in veritate, esse
idem atque non esse</em> tale secundum propriam essentiam.</p>
<br><tr><th>
<br> <h4><center>RESPONSIO</center></h4></th></tr>
<p>Nihil est magis hac cogitatione dissertatoris a veritate
alienum; haec enim verba <em>non esse aliquid in
veritate</em> neutiquam significant non esse tale secundum
propriam essentiam; sed fateri necesse esse mutationem
in Eucharistia peractam non in iis quae exterius
videntur, seu manifesta apparent, contigisse,
sed in iis quae interius nec in sensus exteriores incurrunt.
Hac enim arte demonstrat Ratramnus alia
esse quae cernuntur et quae creduntur, seu alia interius
existere, alia manifesta exterius videri. Fatebuntur,
inquit Ratramnus, igitur necesse est aut
mutata esse secundum aliud quam secundum corpus,
ac per hoc non esse hoc quod in veritate videtur,
<nobr><sub></sub></nobr> sed aliud quod non esse secundum propriam essentiam
cernuntur. Ex his enim intelligimus Ratramnum
non repudiasse transsubstantiationem, quippe
cum haec assumat ad concludendum eos qui nollent
recognoscere in terris mutationem esse factam in
Eucharistia, neutiquam vero in iis quae exterius
manifesta sunt, ad angustias constringi negandi
corpus Christi in sacramento existere, quod non
sine crimine dici aut cogitari potest. Aut si, inquit,
profiteri noluerint, compelluntur negare corpus
esse sanguinem Christi: quod nefas est non solum
dicere, verum etiam cogitare. Ego vero fateor
libenter me nihil intellexisse unquam fidei catholicae
convenientius quam necesse esse recognoscere peractam
in sacramento Eucharistiae mutationem in
sensus humanos minime incurrentem, vel negare
corpus Christi revera in hoc sacramento consistere,
quod nefas sit non solum dicere, verum etiam cogitare.</p>
<p>VIII. <strong>(Ibid.)</strong> <em>Sic num. 18 mysterium proprietati,
</em><nobr><sub></sub></nobr> <em>hoc est propriae rerum essentiae, opponit. Cum negat
igitur corpus Christi in mensa Dominica existere in
veritate, negat in propria essentia existere.</em></p>
<br><tr><th>
<br> <h4><center>RESPONSIO.</center></h4></th></tr>
<p>Neutiquam opponit eo loci proprietatem mysterio,
cum econtra haec esse sociabilia demonstret et comprobet
exemplo baptismi, in quo aqua permanens in
sua proprietate naturali interius occulit virtutem
sanctitatis et immortalitatis. Hoc quippe argumento
probat species Eucharisticas in sua proprietate naturali
consistentes, veluti tegetes ac paropides,
Christi corpus sanctum et immortale recondere.
Igitur, inquit Ratramnus, in proprietate humor
corruptibilis, in mysterio vero virtus salutaris.
Conclusionem supervacaneam ex eo loco assumpsit
dissertator. <em>Cum negat,</em> inquit, <em>igitur corpus Christi
in mensa Dominica existere in veritate, negat in propria
essentia existere;</em> quippe cum per <em>veritatem</em> solitariam
<nobr><sub></sub></nobr> rei manifestationem seu externam patefactionem
intelligat, quae omnem figurae aut obumbrationis
societatem perimit, neutiquam vero essentiam
propriam rerum, quae figurarum societatem non respuit.
Quae cum ita sint, etiamsi darem, absit tamen
ut concederem, Ratramnum negare Corpus
Christi esse in Eucharistia in veritate, nihil aliud
negaret nisi dictum corpus non esse aut palpabile ac
prorsus sine figura quacunque et obumbratione consistere.
Incogitabile enim est dicere voluisse <em>corpus
non existere,</em> de quo ait numero 96, conceptis
verbis, <em>corpus Christi nominatur et existit.</em> Et fatetur
interius fieri mutationem quam exterius sensus non
percipiunt, corporisque existentiam in Eucharistia
sine grandi piaculo negari non posse.</p>
<p>IX. <strong>(Pag. edit. Amstel. 291; Edit. vero Parisiensis
primae pag. 175.)</strong> <em>Hanc unam Joanni Scoto,</em> scilicet
Ratramno, <em>placuisse acceptionem elocutionis</em> IN VERITATE,
<em>imo et catholicis omnibus intelliget cordatus
</em><nobr><sub></sub></nobr> <em>quisque, qui meminerit damnatum esse Berengarium
quod pariter asserebat in figura et in sacramento totum
fieri nihil</em> IN VERITATE; <em>cum praesertim Berengarii
quasi susceptus ac deliciosus Joannes Scotus exstiterit.</em>
In hanc rem prodidit dissertator fragmentum
Gualterii, prioris S. Victoris, relatum tomo III Analectorum
sacrorum doctissimi Mabillonii, pag. 450.</p>
<br><tr><th>
<br> <h4><center>RESPONSIO.</center></h4></th></tr>
<p>Bene ac sapienter damnatus est Berengarius;
quippe cum per vocem IN VERITATE intelligeret <em>in
propria rei natura seu essentia:</em> adeoque sibi persuaderet
in sacramento totum fieri in figura, nihil in
<em>re et essentia</em> corporis Christi. Sed absurdum est inducere
Berengarium interpretem Ratramni ducentis
ante annis jam dudum defuncti; cum ipse Ratramnus
testificatur et palam significat se per hanc vocem
IN VERITATE intelligere rei manifestationem externam
<nobr><sub></sub></nobr> nam patefactionem, omnibus figuris et obumbrationibus
vacuam et prorsus repugnantem, quemadmodum
supra ex num. 5 comprobavimus.</p>
<p>X. <em>Substantiam deinde vini conspici, ait Ratramnus
num.</em> 10, inquit dissertator pag. 176 edit. primae
Paris. Claudii Muguet anno 1699, sive 291, num.
176, tmemate 11, edit. Amstelodamensis anni 1709,
de Lorme, <em>qua aetate catholici aperte profitebantur
substantiam panis in substantiam corporis Christi converti,
ut Haymo Halberstatensis superius laudatus
pag. 99; et hoc quod videmus in altari, aiebant esse
non panis substantiam, sed corpus ipsum natum ex
Virgine.</em></p>
<br><tr><th>
<br> <h4><center>RESPONSIO.</center></h4></th></tr>
<p>Minime dicit Ratramnus substantiam vini conspici;
si enim hoc tantummodo diceret, subjicere videretur
post consecrationem fore substantiae vini
permutationem. Sed ait nihil aliud conspici in superficie
quam substantiam vini: Quid enim aliud
<nobr><sub></sub></nobr> in superficie quam substantia vini conspicitur. Et
observat ac docet vinum effectum sacramentum sanguinis
Christi per consecrationem, aliud in superficie
exterius ostendere, et aliud interius continere:
Quod sacerdotali consecratione Christi sanguinis
efficitur sacramentum, aliud superficietenus ostendit,
aliud interius continet. Et ut nemini dubium suboleat
quin aliud intelligat quam substantiam vini hac
superficie circumseptam et exteriori specie, conceptis
verbis ait num. superiori videri formam panis
<em>qui ante fuerat</em> (adeoque amplius non est), colorem
ostendi, saporem percipi, sed interius aliquid multo
pretiosius contineri et excellentius quia divinum;
non ait simplicem esse <em>virtutem sanctificationis,</em> sed
ipsum corpus Christi Domini quod neque oculis, neque
gustu nec ullo sensu percipi potest, sed oculis
mentis fidelis conspicitur et comeditur. Exterius,
inquit, panis est quod ante fuerat (ergo jam
post consecrationem non est) forma praetenditur,
<nobr><sub></sub></nobr> color ostenditur, sapor accipitur; ast interius longe
aliud multo pretiosius multoque excellentius intimatur,
quia coeleste, quia divinum, id est Christi
corpus, ostenditur, quod non sensibus carnis, sed
animi fidelis contuitu vel aspicitur vel comeditur.
Haec cumulanda sunt accessionibus eorum quae dicit
num. 30: Sed vere per mysterium panem et vinum
in corporis et sanguinis mei conversa substantiam
a credentibus sumenda. Ego vero prorsus
nescio quibus verbis ac sermonibus Ecclesiae fides et
suasio significari possit, nisi ex his clarissime intelligatur.
De reliquo Haymo Halberstatensis non dicit,
<em>hoc quod videmus in altari est corpus ipsum natum de
Virgine,</em> sed potius hoc quod credimus in altari est
corpus ipsum natum de Virgine. Sciebat enim hoc
quod videmus esse visibile, neutiquam vero invisibile,
quale est corpus Christi verum in Eucharistia
reconditum. Quippe sic fatur Haymo conceptis
verbis tomo XII Spicilegii Dacheriani: Commutat
<nobr><sub></sub></nobr> ergo invisibilis sacerdos suas visibiles creaturas in
substantiam suae carnis secreta potestate. In quo
quidem Christi corpore et sanguine propter sumentium
horrorem sapor panis et vini remanet, et figura
in substantiam, natura in corpus Christi et sanguinem
conversa: sed aliud renuntiavit sensus carnis,
aliud renuntiat fides mentis. Porro haec non
differunt ab his quae decernunt Anastasius Sinaita
libro XII anagogicarum Contemplationum in Hexaemeron:
<b>Οὐ περὶ τῆς ὁρωμένος αὐτοῦ σαρκὸς καὶ αἱμάτος λέγει·</b> et ante ipsum S. Dionysius cap. III Hierarchiae,
pag. 286, quos citamus in praefatione:
<b>Ἀλλὰ, ὁ θειοτάτη καὶ ἱερὰ τελετὴ, τὰ περικειμένα σοι συμβολικῶς ἀμφιέσματα τῶν αἰνιγμάτων ἀποκαλυψαμένη τηλαυγῶς ἡμῖν ἀναδείχθητι, καὶ τὰς νοερὰς ἡμῶν ὅψεις ἡμῶν ἑνιαίου καὶ ἀπερικαλύπτου φωτὸς ἀποπλήρωσον.</b>
<em>Sed tuo, divinissimum sacramentum, circumposita tibi
symbolice aenigmatum operimenta revelans, liquido
</em><nobr><sub></sub></nobr> <em>nobis manifesteris, mentalesque nostros oblutus singulari
et aperta luce adimpleto.</em></p>
<p>XI. <strong>(pag. 291, tmemate III, sub num, 176, edit.
Amstelod., 1709.)</strong> <em>Nullam autem ut mutationem substantiae
factam probet num. 12, ad judicium provocat
oculorum ac sensuum,</em> SPECIEM CREATURAE PERMANSISSE
<em>ait; et num. 14, speciem et formam nihil habere
in se permutatum, hoc est propriam essentiam:
aut si cui ita magis arridet, formam externam, quam
illa natio indivulsam a substantia credidit.</em></p>
<br><tr><th>
<br> <h4><center>RESPONSIO.</center></h4></th></tr>
<p>Utinam nihil ex verbis Ratramni resecaret dissertator,
ex eo enim numero 12 intelligeret clarissime
stabilitam ab ipso Ratramno mutationem substantiae
panis in substantiam corporis Christi; quippe non
ait simpliciter, <em>speciem creaturae permansisse,</em> sed
exterius speciem creaturae quae ante fuerat cognosci
permansisse. <em>Quoniam secundum veritatem,</em> id est
exteriorem manifestationem, <em>species creaturae quae
</em><nobr><sub></sub></nobr> <em>fuerat ante permansisse cognoscitur;</em> quod verissimum
et valde catholicum est: cum dubio procul
species panis et vini quae ante fuerant, adeoque post
consecrationem non sunt, permaneant. Quapropter
nihil mutationis videri aut recognosci potest ope et
ministerio sensuum. <em>Hic quoque non iste transitus
factus esse</em> cognoscitur. Nam ut ipse ait eodem numero
12, in isto sacramento, si tantum in <em>veritatis
simplicitate consideratur</em> (id est in eo quod exterius
apparet et sensibus percipitur), <em>et non aliud credatur
quam quod aspicitur, nulla permutatio facta cognoscitur.</em>
Non ait, Nulla permutatio facta esse convincitur
aut demonstratur, sed <em>nulla cognoscitur,</em> scilicet
ministerio sensuum et oculorum aspicitur. Sed
si aliud credatur quam aspicitur sensibus, permutatio
facta est, ut ait numero 30: <em>Sed vere per mysterium
panem et vinum in corporis sanguinisque mei
conversa substantiam, a credentibus sumenda.</em></p>
<p>Insuper etiam haec verba, ex numero 14, a dissertatore
<nobr><sub></sub></nobr> prolata, <em>speciem et formam nihil habere in se
permutatum,</em> trunca sunt et detorta: quippe cum
his significare videatur Ratramnus per speciem materiam
et formam substantialem panis et vini nullam
sustinere mutationem, cum econtra si verba haec
integra et sincere proferantur sensum prorsus adversum
sonent: scilicet secundum speciem et formam
creaturae seu rerum visibilium exterius et quae
in sensus incurrunt panem et vinum quae antea fuerant
nihil habere in se permutatum: quod verissimum
est. Secundum speciem namque creaturae
formamque rerum, utrumque, id est panis et vinum,
nihil habent in se permutatum; et si nihil mutationis
pertulerint, nihil aliud existunt quam quod prius
fuere. Continenti sermone obfirmato pectore probat
necesse esse fateri revera mutationem esse
factam interius, quae quidem exterius minime videtur
aut sensibus percipitur: Corporaliter namque
nihil in eis cernitur esse permutatum (num. 15);
<nobr><sub></sub></nobr> et bene quidem non dicit nihil esse <em>permutatum,</em> sed
nihil <em>cernitur sensibus esse permutatum;</em> alias enim
cogerentur negare corpus esse Christi quod non solum
dicere, verum etiam cogitare nefas est. Aut si
non <em>profiteri</em> voluerint, compelluntur negare corpus
esse sanguinemque Christi, quod nefas non solum
dicere, verum etiam cogitare. Beatus Algerus, vir
maxime catholicus, et fortissimus Berengarii adversarius,
sua aetate eadem dixit, uti ex capite 17
primi libri de Eucharistiae Sacramento intelligimus.
Hanc duplicitatem non substantiae, inquit, sed
formae, sancti notaverunt quoties de corpore Christi
ipsum non ipsum dixerunt, ut ipsum secundum substantiam,
non ipsum sit secundum formam. Et
cap. 18: Ut sicut immolatio imaginaria figurate
vocatur mors, crucifixio Christi, et sint forma panis
et vini, figurate vocatur corpus Christi: sic sacramentum
fidei, scilicet baptisma figurate vocatur
<nobr><sub></sub></nobr> fides. Notandum quod in altera harum similitudinem
coelestem panem, qui vere Christi caro est, non
communi sed suo quasi proprio modo corpus Christi
vocari dixit, quia scilicet corpus illud non corporale,
sed spirituale et divinum prae omnibus singulariter
vidit: in altera autem sacramentum corporis
Christi, id est formam panis, absolute secundum
quemdam modum corpus Christi dixit, quia
communi figura non existentium quod dicuntur illud
dici corpus Christi notavit. Quod autem invisibile
corpus Christi sacramentum visibilis corporis Christi
dixit, intelligibiliter tantum per exteriorem aliquam
actionem, et non sensualiter accipiendum
est.</p>
<p>XII. <em>Quo sensu dictum ab illo est,</em> scilicet Ratramno,
num. 56, <em>intellige quod non in specie, sed
in virtute corpus et sanguis Christi existant quae cernuntur.
Quod est catholicorum effatum impetere agentium
utique hoc quod cernitur est corpus Christi
verum.</em></p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Ex hoc apophthegmate catholicorum hominum
non intelligendum est sensu percipi substantiam
corporis Christi: hoc enim luce palam falsum est,
sed videri ac oculis conspici vela, umbras, quibus
contegitur verum Christi corpus. Adeoque sensus
hujus axiomatis: Hoc quod cernitur est corpus
Christi, hoc est scilicet substantia quae sub his velaminibus
sensibilibus revera existit invisibiliter, est
ipsum verum corpus Christi. Quamobrem jure
merito dicit Ratramnus: Intellige quod non in
specie, sed in virtute corpus et sanguis Christi existunt
quae cernuntur. Revera enim ibi existere
corpus Christi credimus, et cum credamus, necessario
consectaneo non videmus. Si enim videremus,
diceremus <em>videmus</em> et non diceremus <em>credimus</em> esse
verum corpus et sanguinem Christi: Corpus quidem
Christi sanguinemque fideliter credis; sed si
<nobr><sub></sub></nobr> perspiceres quia quod credis nondum vides: nam
si diceres, Video, non diceres, Credo corpus sanguinemque
esse Christi. Ex hac virtute potentiae qua
Christus in hoc mysterio exornatur contendit venerandam
esse hanc potentiam qua quidquid vult creat,
et creatum quomodo vult et quando vult in id quod
antea non fuerat permutat: Unde dicit ordinem
naturae non hic intuendum, sed Christi potentiam
venerandam, quae quidquid vult, quomodo vult in
quodcunque vult et creat quod non erat et creatum
permutat in id quod antea non fuerat.</p>
<p>XIII. <em>Nolebant utique catholici,</em> inquit dissertator,
pag. 291, tmemate 176, edit. Amstelodam.; Parisiensis
vero pag. 176, tmemate 4, <em>quidquam fidem, quae
interius in animo latet, in mysterio operari. Quod
videretur in altari Dei aiebant Christi corpus esse:
substantiam creaturarum immutatam esse, salva specie
pro ea speciei acceptione quam cap. 4 diximus:
nec jam esse symbola post consecrationem quod antea
fuissent. Interius quidem commutationem fieri, sed in
</em><nobr><sub></sub></nobr> <em>symbolis priusquam in credentium animis. His capitibus
totidem ille maxime adversaria hoc uno loco
tradit Ratramnus, scilicet num. 54: Dicant qui nihil
hic volunt secundum interius latentem virtutem accipere,
sed totum quod apparet, visibiliter aestimare,
secundum quid hic sit commutatio facta. Nam secundum
creaturarum substantiam, quod fuerunt ante</em>
consecrationem hoc et postea consistunt. Panis et vinum
prius exstitere: in qua etiam specie jam consecrata
permanere videntur. Est ergo interius commutatum
Spiritus sancti potenti virtute, quod fides
aspicit, animam pascit, aeternae vitae substantiam
subministrat.</p>
<br><tr><th>
<br> <h4><center>RESPONSIO.</center></h4></th></tr>
<p>Non potis est ex his Ratramni verbis colligere
quinque propositiones contrarias quinque aliis quas
prodidit dissertator. 1<sup>o</sup> <em>Nolebant utique catholici
</em><nobr><sub></sub></nobr> <em>quidquam fidem, quae interius animo latet, in mysterio
operari.</em> Utinam, dicit Ratramnus, fidem quae
interius in animo latet aliquid in mysterio operari?
Ubi contrarium quintae fabricabit, huic scilicet: <em>Interius
quidem commutationem fieri, sed non in symbolis</em>
priusquam in animis; e contra toto opere demonstrat
hanc mutationem esse objectum fidei,
adeoque ei ante vertere. Revera ait num. 11: Quod
si secundum quosdam figurate nihil accipiatur, sed
totum in veritate conspiciatur, nihil hic fides operatur.
Sed haec nihil aliud significant nisi nihil esse
fidei reputandum si nihil occultum; sed omnia exterius
et interius manifestata et retecta sunt, nec dicendum
esse <em>credo</em> sed <em>video,</em> uti Ratramnus observat
numero 54. Nam si videres diceres <em>video,</em> non
diceres <em>credo</em> corpus sanguinemque esse Christi.
Quid in his verbis redolet haeresim? Quid a fide catholica
alienum erumpit? Quid hic significat, <em>fidem
quae interius latet aliquid in hoc mysterio operari,
nisi operari in mysterio</em> significet <em>operari circa objectum
</em><nobr><sub></sub></nobr> <em>mysterii?</em> quippe cum fides suum opus efficiat
in contemplatione hujus mysterii sub speciebus panis
et vini verum Christi corpus et sanguinem celata et
occulta negotia consistere credendo et suadendo per
mirabilem substantiae panis et vini conversionem,
uti Ratramnum docere observavimus ex num. 49 et
30. At vero secundum invisibilem substantiam, id
est divini potentiam verbi, vere corpus et sanguis
Christi existunt . . . . . . sed vere per mysterium panem
et vinum in corporis et sanguinis conversa substantiam,
a fidelibus sumenda. Utcunque res sint,
nunquam Ratramnus dixit, fidem quae interius latet
quidquam in hoc mysterio operari; sed tantum,
fides nihil hic operatur si secundum quosdam
figurate nihil hic accipiatur, sed totum in veritate
conspiciatur. Quod verissimum est et plane catholicum,
cum in Eucharistia sit figura et veritas; et
aequabiliter falsum sit dicere aut totum figuratum
esse aut nihil figuratum.</p>
<p><nobr><sub></sub></nobr> Jam vero inquirendum restat quid Ratramnus his
verbis significare velit: Nam secundum creaturarum
substantiam quod fuerunt ante consecrationem,
hoc et postea consistunt. Panis et vinum prius existere
in qua etiam specie jam permanere videntur,
at vero defendo <em>per creaturarum substantiam</em> neutiquam
intelligere ens per se subsistens, ut Peripatetici
loquuntur, sed externas substantiae affectiones
et qualitates quae antea fuit et jam non est, ex quibus
tamen superesse nec permanere videtur, et uti
significant haec verba: <em>Panis et vinum prius existere
in qua etiam specie jam permanere videntur.</em> Enimvero
haec vox <em>species</em> apud Ratramnum non rem, sed
rei paropidem et obumbrationem significat ac similitudinem,
ut apud Horatium libro II, satyra 2: <em>Ducit
te species, video.</em> De caetero, postpositis exemplis
quibus probare possem antiquos scriptores ecclesiasticos
per substantiam significasse rei affectiones,
qualitates rerum, non res ipsas, quorum specimen
<nobr><sub></sub></nobr> dedi in praefatione editionis Latinae Ratramni, quam
prae manibus habes, dubium nullum superest quin
Ratramnus ejusmodi affectus animae significare voluerit,
non animam ipsam his verbis: Ergo quod
interius commutatum Spiritus sancti potenti virtute
quod fides aspicit, animam pascit, aeternae vitae substantiam
subministrat. Substantia enim aeternae
vitae non est ipsa per se subsistens anima, sed beatitudo
ipsa, seu incommutabilis vitae tota simul et
perfecta possessio.</p>
<p>XIV. <em>Num. 4, Eucharistiam cum baptismo confert.
Num.</em> 17, 18 et 19, pag. 292, edit. Amstelodamensis
et Parisiensis, pag. 176, anno 1699, <em>in baptismo, inquit,
duo sunt quod exterius abluit elementum: et
quod interius purgat virtus sanctificationis sive fides
illius qui abluitur. Itaque in specie sive in proprietate
nihil est praeter aquam: in mysterio sive in credentis
intelligentia virtus sanabilis.</em></p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Rotunde fateor Ratramnum comparare Eucharistiam
cum baptismo; at per Eucharistiam non solum
intelligit panem et vinum, verum etiam ipsam Eucharistiam
totam et in integro, scilicet verum corpus
et verum sanguinem Christi, sub speciebus panis et
vini. Hanc esse intelligentiam Ratramni necesse
est: quippe cum veram substantiarum mutationem
recognoscat, non duas existentias asserat, et
grande nefas reputet cogitare ibi non esse <em>corpus
Christi quod nominatur et existit.</em> Jam vero si eo
sensu intellectam Eucharistiam cum baptismo conferat,
quid mali falsi ei exprobrari potest? Nam
sicut virtus sanctificationis ad elementum aquae aggregatur
in baptismo, multo magis virtus immortalitatis
et sanctificationis ad verum Christi corpus sub
speciebus occultum accedit, quae nobis immortalitatem
et aeternae vitae substantiam administrat. Enimvero
nisi cum fide et charitate ad hoc mysterium
accedamus, ipsa <em>caro</em> Christi occulta <em>non prodest
</em><nobr><sub></sub></nobr> <em>quidquam: spiritus est qui vivificat:</em> sicut aqua nihil
attinet si virtute sanctificationis careat, id est nisi
adultus sacro initiatus baptismate credat et sibi
persuadeat hac virtute sanctificationis vitam aeternam
comparari posse. Non igitur solum mirabile est quod
corpus Christi in Eucharistia existat, sed quod ibi
ad nostram sanctificationem consistat. In ore iniquorum
et bonorum aequabiliter permanet. Sed adversus
malos alimentum mortis, et erga bonos alimentum
vitae <em>vita bonis morsque malis</em> <small>[Note: <nobr><sub></sub></nobr> Prosa Festi S. Sacramenti cujus auctor S. Thomas.]</small>. Caeterum
ejusmodi comparatio nec nova nec insolens est; ea
usi sunt fortissimi praesentiae corporis et transsubstantiationis
defensores, uti intelligimus ex epistola
Paschasii ad Frudgardum pag. 1621, litt. B, et capite
3 tractatus de corpore et sanguine Domini, pag.
1562. Eamdem prodidit comparationem beatus Algerus,
capite 10, lib. II, et 8 lib. III, et existimat,
<em>quod videtur speciem habere corporalem quod intelligitur
fructum habere spiritualem,</em> non secus ac
<nobr><sub></sub></nobr> Ratramnus num. 19. Secundum enim quod cernuntur
corpus pascunt corruptibile ipsa corruptibilia;
secundum vero quod creduntur, animas pascunt
in aeternum victuras ipsa immortalia.</p>
<p>XV. <strong>(Pag. 292 edit. Amstel.; edit. Paris., pag.
177, lin. 2)</strong>. <em>Num. 4 et num. 19. In baptismo, inquit
Ratramnus sive foederis antiqui sive novi, duo sunt:
aqua quae cernitur et spiritualis potentia quae creditur
interius; ex utroque mysterium fit dum cognoscitur
quid symbolum significet. Ubi non Eucharistiam modo
perinde ac salutaris lavacri undam fieri mysticam ait,
quoniam viso symbolo mens aliud intelligit quod videt,
ex qua fidei intelligentia mysterium dicatur et
fiat; verum etiam sacramenta novae legis in parem
sensum devolvit in quo sunt sacramenta antiqui foederis.
Quod et de veteribus sacrificiis cum novo componit,
rursum confirmat num. 91, sicut illa figuram
habuere futurorum, sic et hoc sacrificium figura sit
praeteritorum.</em></p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Nihil de Eucharistia dicit Ratramnus eo num. 21,
nec in sequentibus ait <em>ex fidei intelligentia mysterium
diei et fieri;</em> sed observat mysterium quod exsurgit
ex corpore et sanguine Christi panis et vini speciebus
involutis, et adjuncta virtute sanctificationis, in gratiam
fidelium digne recipiendum, fieri objectum
fidei: quod quidem non solum Eucharistiae, verum
etiam omnibus veteris et novae legis sacramentis
aequabiliter convenit. Nec vero singulare est Eucharistiae
quod virtus sanctificationis adjungatur pani
et vino, quemadmodum aquae in baptismo, sed adjiciatur,
cum addatur vero corpori Christi sub speciebus
seu figuris recondito et latenti. Hanc esse
mentem Ratramni non dubitandum est, cum dicat
<nobr><sub></sub></nobr> continenti sermone num. 24 sanguinem a populo
Judaico epotum in deserto fuisse figuram sanguinis
ex utero Virginis assumpti et in ligno crucis effusi,
non solum ut eo redimeremur, verum etiam potaremur:
Ut intelligeremus, <em>inquit,</em> in deserto in spirituali
petra constitisse et sui sanguinis undam populo
praebuisse, qui postea corpus de Virgine sumptum
et pro salute credentium in cruce suspensum,
nostris saeculis exhibuit, et ex eo sanguinis undam
effudit quo non solum redimeremur, verum etiam
potaremur. Nam utcunque res sint, si sanguis a
Christo pro nobis ex crucis palo effusus ut redimeremur
verus est sanguis Christi ex Virgine matre
assumptus, ille sanguis nobis propinatus et similiter
effusus ut potaremur, verus sit et idem ipse necesse
est, quo non solum redimeremur, verum etiam
potaremur. Eo loco Ratramni <b>ὀρθοδοξίαν</b> confirmare,
imo demonstrare facile est. Nam si ab omnibus
superstitionis Calvinianae ministris quaeramus
<nobr><sub></sub></nobr> nunquid non sanguis in cruce ad nostram redemptionem
effusus sit verus Christi ex Virgine Maria
matre assumptus: respondebunt omnes dubio procul,
verum ac proprium sanguinem existere. Si vero
eadem quaestio fiat de sanguine a Christo fuso ut eo
potaremur, non eumdem esse sanguinem respondebunt,
sed in figura tantum verum sanguinem repraesentare,
seu in figura porrigere haeretico sensu referent.
Verum si de eadem quaestione interrogaremus
Ratramnum, catholico sensu e contra respondebit.
Christum in deserto in spirituali petra constitisse,
et sui sanguinis undam populo praebuisse, qui postea
corpus de Virgine sumptum et pro salute credentium
in cruce suspensum nostris saeculis exhibuit,
et ex eo sanguinis undam effudit quo non solum redimeremur,
verum etiam potaremur. Ergo ex
mente Ratramni, sicut redimimur vero sanguine
Christi ex corpore de Virgine assumpto, eodem ipso
prorsus vero sanguine potamur. Respondebit insuper
Ratramnus eo sanguine nos redimi et potari cujus
<nobr><sub></sub></nobr> figura fuit in manna, mari Rubro et petra deserti;
qui cum jam delitescat sub velis et figuris seu speciebus
vini et panis, ibique revera existat, nostrae
fidei atque intelligentiae spiritualis objectum evadit,
nec defuit, mirabili veritatis et figurae societate, fieri
figura mannae, maris Rubri et petrae deserti praeteritorum,
quemadmodum manna, mare Rubrum et
petra deserti figuram habuere futurorum. Sicut
illa, inquit num. 91 figuram habuere futurorum, sic
et hoc sacrificium figura fit praeteritorum.</p>
<p>XVI. <strong>(Pag. 292, num. 177.)</strong> <em>Non ergo carnem
meam,</em> inquit Ratramnus num. 30, <em>vel sanguinem
meum vobis corporaliter comedendum vel bibendum
per partes distributum distribuendumve putetis, cum
post resurrectionem visuri sitis me coelos ascensurum
cum integri corporis sive sanguinis plenitudine. Quis
vero e catholicis somniavit carnem Christi scindendam
in frusta? Plane nemo.</em></p>
<br><tr><th>
<br> <h4><center>RESPONSIO.</center></h4></th></tr>
<p><nobr><sub></sub></nobr> Adversarios Ratramni fuisse catholicos valde
credibile et valde probabile est; et cum praesertim
eos fideles appellet num. 11, ab omni haeresis suspicione
immunes fuisse abundanter significat: Dum
enim quidam fidelium corporis sanguinisque Christi,
quod in Ecclesia quotidie celebratur, dicunt quod
nulla sub figura, nulla sub revelatione fiat, quis
enim per <em>quosdam fidelium</em> homines haeresi inquinatos
significari sibi persuadeat? At vero illi adversarii
credebant revera videri seu conspici in Eucharistia
corpus Christi verum, eo habitu et forma quibus
revera consistebat, nullis involutum figuris aut
mysterii obumbrationibus, quod nulla sub figura,
nulla sub obumbratione fiat. Ejusmodi adversarii,
utcunque poterant, fetidam consecutionem repudiabant,
<nobr><sub></sub></nobr> et ab ea se defendebant, qua irretiti tenebantur
et convincebantur credere corpus Christi scilicet
corrumpi et spiritus calorisque naturalis appulsu et
opera velut alimentum exagitari, et madefactum
humoribus in pectore et ventriculo sumentium dissolvi:
etiamsi non dubitarent verum esse corpus
sanguinemque Christi. Abbas Abbaudus, incertae
aetatis auctor, in eamdem ivit sententiam de fractione
corporis Christi: hunc secutus est Walterius,
prior S. Victoris Parisiensis, quorum fragmenta publici
juris fecit doctissimus Mabillonius Analectorum
sacrorum tomo IV; plurimique scriptores catholici
ante et post aetatem sive post retractationem Berengarii
uti observat idem Mabillonius in suis ad Tractatum
Abbaudi notis de fractione corporis Christi.
Utcunque res sit, non existebat ulla secta hominum
sibi persuadentium carnem Christi et Dei unquam
posse in secessum mitti. Nec enim memoria exciderat
hominum Christianorum quod refertur Exodi
cap. XXXII, versu 20: Cum <em>Moyses arripiens vitulum
</em><nobr><sub></sub></nobr> <em>quem fecerant Israelitae combussit et contrivit usque
ad pulverem quem sparsit in aquam et dedit ex ea potum
filiis Israel.</em> De quo haec scripsit carmine non
prorsus contemnendo Petrus Rhemensis, scriptor
antiquus, de Riga dictus, in Aurora sua, quam haberi
in bibliotheca Cottoniana testificatur Joannes
Seldenus de Diis Syris, syntagmate 2, <em>de vitulo aureo,</em>
et in bibliotheca capituli ecclesiae metropolitanae
Rhemensis ipse vidi.
<br>Comminuit, commiscet aquis potum dat Hebraeis
<br>   Exeat ut foedus per loca foeda Deus.</p>
<p>XVII. <strong>(Ibid. pag. 292.)</strong> <em>Sed illud voluit veterator</em>
(hoc sale placet dissertatori defricare Ratramnum)
<em>intelligi nec cerni in ara, nec comedi, nec frangi corpus
Christi, sublatoque in coelos corpore, non exstare
amplius istud in terris.</em></p>
<br><tr><th>
<br> <h4><center>RESPONSIO.</center></h4></th></tr>
<p>Si corpus Christi post ascensionem in coelos neutiquam
in terris permansisse sibi persuasisset Ratramnus,
<nobr><sub></sub></nobr> nunquam dixisset num. 99: Iste panis
et calix qui corpus Christi nominatur et existit.
Nec num. 24, de sanguine in arbore crucis effuso,
quo non solum redimeremur, verum etiam potaremur.
Nusquam etiam occurrisset lectoribus, ne anticipata
opinione fallerentur de verbis propriis quibus
usus est; nec admonuisset his quae habentur num.
101: Nec ideo quoniam ista dicimus putetur in
mysterio sacramenti corpus Domini vel sanguinem
ipsius non a fidelibus sumi, quando fides non quod
oculus videt, sed quod credit accipit. Fides autem
non corpus in figura, sed verum in Eucharistia latere
credit, adeoque non falsum aut figuratum ante
percipit. Neutiquam etiam dixisset num. 10: Vinum
quoque quo sacerdotali consecratione Christi
sanguinis sacramentum efficitur, aliud superficietenus
ostendit, aliud interius continet. Quid enim
praeter vinum interius continet, nisi in locum vini
Christi sanguis reponatur. Insuper quid necesse erat
numero 30 dicere: sed vere per mysterium panem
<nobr><sub></sub></nobr> et vinum in corporis et sanguinis conversa
substantiam a fidelibus sumenda, si doctrinae Ecclesiae
catholicae de transsubstantiatione abnuisset?
Nec tricari oportet de voce <em>per mysterium,</em> quae nihil
aliud significat nisi verum Christi corpus et sanguinem
sub speciebus panis et vini absconditum
permanere. Nam revera nihil aliud vult eo loci Ratramnus
quam quod ipse dixerat num. 28, scilicet,
Christum antequam pateretur panis substantiam et
vini creaturam convertere potuisse in proprium corpus
quod passurum erat, et in suum sanguinem, qui
post fundendus erat.</p>
<p>XVIII. <em>Nusquam enim esse</em> <strong>(inquit dissertator
pag. 177 editionis Parisiensis et 292 edition. Amstelodam.)</strong>
<em>nisi ubi palpabile sit,</em> quod iterum repetit
num. 89, colligitque exinde num. 17, <em>ubi corpus
non cernatur oculis, nec manifestum sit, ibi omnino
non esse.</em></p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Haec nullibi incurrunt in oculos apud Ratramnum,
nec credibile est hominem qui de potestate mentis
non excesserit, adeo sibi contrarium esse. Nam
passim dicit seu intelligitur dicere, corpus Christi
in quo mortem passus est, in Eucharistia existere,
uti pluribus jam locis ostendimus, quos repetere
supervacaneum videretur. Nec enim numeris
89 et 97 <em>colligit ubi corpus Christi non cernatur oculis,
nec manifestum sit, ibi omnino non esse.</em> Tantummodo
observat differentiam intercedere inter mysterium
corporis quod celebratur in Ecclesia, et proprium
corpus Christi in quo passus et mortuus est:
in eoque consistere quod in mysterio sub figuris
corpus sit velatum et non palpabile, corpus vero
quod passum et sepultum, manifestum sit et palpabile.
Interim non ait duas esse existentias rerum,
imo vero conceptis verbis docet non quod duarum
sint existentiae rerum inter se diversarum, corporis
videlicet et spiritus: verum una eademque res,
<nobr><sub></sub></nobr> secundum aliud, species panis et vini consistit;
secundum aliud, corpus est et sanguis Christi.
<strong>(Num. 16.)</strong>.</p>
<p>XIX. <strong>(Pag. 292. Amstelodam.)</strong> <em>Illam Domini vocem</em>
Spiritus est qui vivificat <em>num. 31 sic interpretatur
ut de spirituali credentium opera, hoc est fide, accipiat,
quae vivificat, quae facit mysterium, absque qua
fide et operatione mysteria tantum corpus pascant,
nec mysteria quidem, sed substantiae panis et vini.</em></p>
<br><tr><th>
<br> <h4><center>RESPONSIO.</center></h4></th></tr>
<p>Revera necesse esse defendit Ratramnus eos qui
percipiunt Eucharistiam habere fidem. Insuper Paschasius
et omnes viri catholici postulant, ad mentem
S. Pauli: <em>Probet autem seipsum homo, et sic
de illo pane edat, et de calice bibat. Qui manducat et
bibit indigne, reus erit corporis et sanguinis, non dijudicans
corpus Domini</em> <strong>(I Cor XI, 29)</strong>.</p>
<p>Nec aliud sibi vult Ratramnus dum explicans, num.
<nobr><sub></sub></nobr> 31, haec verba: <em>Spiritus est qui vivificat,</em> ait: In hoc
itaque mysterio corporis et sanguinis spiritualis est
operatio quae vitam praestat, sine cujus operatione
mysteria nihil prosunt. Revera enim haec mysteria
non solum nihil prosunt, verum etiam intertrimentum
afferunt et mortem, si absque fide et charitate
recipiantur. Nec enim alia mente theologi docent
Eucharistiam esse sacramentum vivorum, non mortuorum.
Verum haec omnia non significant <em>solam
operam spiritualem</em> vivificare et facere mysterium.
Nunquam sic locutus est Ratramnus num. 31, imo
vero contrarium docuit his verbis: Carnem dicit
quidquam non prodesse, illo modo sicut infideles
intelligebant; alioquin vitam praebet, sicut a fidelibus
per mysterium sumitur. Et hoc quare? Ipse
manifestat cum dicit: <em>Spiritus est qui vivificat.</em> In
hoc itaque mysterio corporis et sanguinis spiritualis
est operatio, quae vitam praestat, sine cujus operatione
mysteria illa nihil prosunt, quoniam corpus
<nobr><sub></sub></nobr> quidem pascere possunt, sed animam pascere non
possunt. Quis vero ex his intelligat solam fidem recipientis
operari mysterium, et non perspectam habeat
Christianam et catholicam veritatem, scilicet
carnem et sanguinem Christi in Eucharistia animae
vitam tribuere, scilicet gratiam, digne recipientibus
hoc sacramentum, rite paratis hominibus, atque
expeditis et idoneis, seu fide et charitate ac virtute
poenitentiae exornatis?</p>
<p>XX. <em>Mysterium, ait Ratramnus, inquit dissertator</em>
<strong>(pag., 292 edit. Amstelod.)</strong>, <em>agi spiritualiter, quia
fidei spiritus illud peragit: fides ea pascit, laetificat,
vivificat interius, cum quod exterius est, carnem
alit. Nam haec pura putaque Sacramentariorum oratio
est.</em></p>
<br><tr><th>
<br> <h4><center>RESPONSIO.</center></h4></th></tr>
<p>Libenter percontarer a dissertatore qua ratione
mysterium effieri posse sibi persuadeat nisi spiritualiter.
<nobr><sub></sub></nobr> Quasi vero hoc significet operatione fidei fieri
mysteria, non virtute Spiritus sancti, qua mysteria
nostrae fidei objecta evadant. Consentanee Ratramno
loquitur Paschasius cap. 5 libri de Corpore et Sanguine
Domini: Christus ergo cibus est angelorum, et
sacramentum hoc vere caro ipsius et sanguis, quam
spiritualiter manducat et bibit homo. Ac per hoc
unde vivunt angeli, vivit et homo, quia totum spirituale
est et divinum in eo quod percipit homo. Et
in fine ejusdem capitis. Bibimus quoque et nos
spiritualiter ac comedimus spiritualem Christi carnem,
in qua vita aeterna esse creditur. Alioquin sapere
secundum carnem mors est, et tamen veram
Christi carnem spiritualiter percipere, vita aeterna
est.</p>
<p>Observat continenti sermone, cap. 6, hanc carnem
Christi spiritualem spectare bonos, neutiquam malos:
Ecce inquit omnes indifferenter quam saepe sacramenta
altaris percipiunt plane, sed alius carnem Christi
spiritualiter manducat et sanguinem bibit, alius
<nobr><sub></sub></nobr> vero non; quamvis buccellam de manu sacerdotis videatur
percipere. Et quid accipit, cum una sit consecratio,
si corpus et sanguinem non accipit? Vere,
quia reus accipit indigne, sicut apostolus Paulus ait:
<em>Judicium sibi manducat et bibit, non probans se
prius, nec judicans corpus Domini</em> <strong>(I Cor. XI, 29)</strong>.
Ecce quid manducat peccator et quid bibit. Non
utique sibi carnem utiliter et sanguinem, sed judicium.
Et quare? Quia non se probat, nec dijudicat
corpus Domini. Cogitat enim infidelis quod digna et
sancta indignus possit accipere, non aliud quidem
attendens, nisi quod videt, neque intelligens nisi
quod sentitur.</p>
<p>In eamdem rem, ait Ratramnus post S. Isidorum
Hispalensem. Hic etiam idem doctor dicit: Sacramentum
est in aliqua celebratione, cum res gesta ita
sit, ut aliquid significare intelligatur, quod sancte
accipiendum est. In ea sacramenti definitione convenit
cum Paschasio, capite 3 libri de Corpore et
<nobr><sub></sub></nobr> Sanguine Domini: Sacramentum igitur est quidquid
in aliqua celebratione divina nobis quasi pignus
salutis traditur, cum res gesta visibilis longe aliud
invisibile intus operatur, quod sancte accipiendum
est.</p>
<p>Beatus Algerus, adversarius Berengarii fortissimus,
Ratramni et Paschasii vestigia insequitur
libri II de Eucharistia capite 1: In illo sacramento
Christus est quoniam corpus est Christi: non ergo
corporalis esca, sed spiritualis est. Si ergo spiritualis
et non corporalis, quomodo corporali secessui
obnoxia? Ejusdem capitis continenti sermone probat
non frangi jejunium, quod corporale est, alimento
spirituali Eucharistiae: Sed absit a cordibus fidelium
ut in diebus jejuniorum quotacunque hora
missae celebrentur, solvi credant jejunium; quia cum
non sit corporalis, sed spiritualis esca, corporalis,
per escam spiritualem non solvitur abstinentia.
Dubitandi igitur locus non relinquitur mysterium
<nobr><sub></sub></nobr> spirituale agi. Ratramnus vero nihilominus animo
intendit quam quod ori ejus inducit dissertator,
quia fidei spiritus illud peragit: Fides ea pascit,
laetificat, vivificat interius, dum quod est, carnem
alit. Nam tantum abest ut fides omnia interius
faciat, cum ea potius tanquam objectum suae suasionis
supponat. Haec est solitaria mens Ratramni et
omnium catholicorum.</p>
<p>XXI. <strong>(Pag. 292, num, 178, in margin.)</strong> Negat apertissime
num. 52 <em>quod ore sumitur in altari, aeternitatem
posse praestare, vitam enim quae in mysterio continetur,
esse a Verbi potentia invisibili quae fidem operatur
in nobis; in hac fide esse efficientiam ac virtutem
corporis Dominici.</em></p>
<br><tr><th>
<br> <h4><center>RESPONSIO.</center></h4></th></tr>
<p>Dilucide patet falsum esse haec tria apud Ratramnum
numero 52 occurrere.</p>
<p>1<sup>o</sup> Recognoscit aperte, explicans verba S. Ambrosii,
<nobr><sub></sub></nobr> panem vitae qui de coelo descendit, a nobis recipi
in altari; nam conceptis verbis loquitur de alimento
spirituali quo fideles in Ecclesia nutriuntur,
<em>escam quam fideles accipiunt in Ecclesia,</em> et docet
panem et vinum non solum posse, verum etiam dare
nobis vitam aeternam. <em>Iste panis vivus qui de coelo
descendit, vitae aeternae substantiam subministrat.</em> Dicit
quod in Eucharistia sensibus obnoxium aut palpabile
est, tantummodo alere posse corpus, animam
vero nullatenus. Quod adeo verum est, ut inter
omnes catholicos extra omnem dubitandi aleam positum
sit. Hoc argumenti genere comprobat eos vehementer
allucinari qui nullam in Eucharistia figuram
esse sibi persuadebant, sed omnia in aperta et
edita manifestatione consistere.</p>
<p>2<sup>o</sup> Neutiquam dixit Ratramnus <em>vitam quae in mysterio
continetur; esse a verbi potentia invisibili, quae
fidem operatur.</em> Excidit a memoria dissertatoris quod
exprobraverit Ratramno <em>mysterium agi spiritualiter,
</em><nobr><sub></sub></nobr> <em>quia fidei spiritus illud peragit.</em> Enim vero si Ratramnus
dixit fidem efficere mysterium, quo jure
dicere potest vitam, quae in mysterio est, operari
seu efficere fidem? In quamcunque partem se dederit
dissertator, haud facile sese ab hoc laqueo expediet.
Nam si mens Ratramni sit fidem efficere mysterium,
perperam ei exprobatur mysterium efficere
fidem: caeterum longe abfuit ab ejusmodi subtilitatibus;
quippe cum affatim recognoscat virtute Spiritus
Dei effieri mysterium Eucharistiae, quod est fidei
nostrae seu suasionis Christianorum objectum credibile.
Nihil hac Ratramni doctrina sapientius aut magis
orthodoxum proferri potest.</p>
<p>3<sup>o</sup> Consectaneum ex his necessarium est non docuisse,
<em>in hac fide efficientiam, ac virtutem corporis
Christi.</em> Cum e contra defendat in hoc pane esse vitam
non in oculos incurrentem, sed sola fide recognitum,
hunc panem de coelo descendisse et existere;
de quo dictum est eum qui comederit ex hoc pane
fore immortalem. Est ergo in illo pane vita, quae
<nobr><sub></sub></nobr> non apparet oculis corporeis, sed fidei contuetur
aspectu: qui etiam panis vivus qui descendit de
coelo, existit; et de quo vere dicitur: Quicunque
hunc manducaverit, non morietur in aeternum; et
qui est corpus Christi. Quis sibi persuadeat ex his
intelligi in hac fide esse efficientiam ac virtutem corporis
Christi? Nam quemadmodum oculi, dum dicuntur
videre colores et lucem, non dicitur in visu
consistere efficaciam colorum et lucis: dicere fidem
respicere seu credere in mysterio corpus Christi,
<em>fidei contuetur aspectu,</em> non est dicere in hac fide
consistere efficaciam et virtutem corporis Christi.
Sed vereor ne in hac causa sit <b>ὐπερ νικᾶν ἐπιφθώνον</b>
<em>nimis vincere invidiosum</em> <strong>(Socrates, Histor. Eccl.
lib. III, lit. M., cap. 18, pag. 633)</strong>.</p>
<p>XXII. <em>Corporaliter cum negat esse Christum in altari</em>
<strong>(inquit dissertator pag. 178 editionis Paris., et
pag. 292, num. 178, edit. Amstelod., et pag. 178,
edit. 1 Paris.)</strong>, <em>ac spiritualiter ait intelligi oportere,
</em><nobr><sub></sub></nobr> <em>quam utrique illi voci subesse notionem ac potestatem
velit, ipse aperit eum num. 76: sicut in mysterio, inquit,
panis ille corpus accipitur, sic etiam in mysterio
membra populi credentis in Christum intimantur: et
sicut non corporaliter, sed spiritualiter panis ille credentium
corpus dicitur: sic quoque Christi corpus non
corporaliter, sed spiritualiter necesse est intelligatur.</em></p>
<br><tr><th>
<br> <h4><center>RESPONSIO.</center></h4></th></tr>
<p>Cum eo consilio scripserit Ratramnus ut inesse
aliquam in Eucharistia figuram comprobaret, melius
argumenti genus proferre non poterat eo quod ex
corpore et sanguine populi fidelis assumit; quippe
aquae cum vino permistione in calice designatur.
Sicut enim aquae permistione Christo populus in figura
adunatur, et populi sanguis in figura significatur:
ita per species panis et vini in figura corpus
et sanguis Christi intimantur. Nam revera quatenus
vela sunt et paropides corporis Christi, ejus figurae
<nobr><sub></sub></nobr> et adumbrationes existimantur, quibus intuentium
oculos et sensus verum corpus praesens fallit. <em>Visus,
tactus, gustus in te fallitur, sed auditu solo tute creditur.</em>
Quippe species istae Christi corpus nuncupative
appellantur ab Algero, quia corpus Christi proprium
occulunt et circumscribunt. His ita constitutis,
comparationem corporis populi cum corpore
Christi in Eucharistia facile intellectum iri ab omnibus
non dubito. Nihil enim aliud vult Ratramnus
nisi corpus Christi nuncupative populi est figura
corporis et sanguinis populi. Sed haec non impediunt
quominus verum corpus sub speciebus delitescere
credatur: licet corpus et sanguis populi in figura
tantummodo intelligatur, nam Paschasius, praesentiae
et transsubstantiationis veri corporis Christi
in Ecclesia defensor invictissimus, eamdem comparationem
instituit; dixitque corpus populi sicut corpus
Christi figurate in Eucharistia consistere, quamvis
de <em>praesentia reali</em> corporis Christi sub speciebus revera
recondi minime dubitaverit. Quippe sic fatur
<nobr><sub></sub></nobr> capite 11 libri de Corpore et Sanguine Domini: Et
ideo recte provisum est, quia simul cum sanguine
aqua fluxit, ut in hoc mysterio veri sanguinis aqua
admisceatur, quatenus et nos in illo simus, ut per
hoc salutis sacramentum divinis obtutibus illi couniti
mystice offeramur. Nam si vinum sine aqua
offeratur, sanguis Christi incipit esse sine nobis; si
autem aqua sola, jam plebs videtur esse sine Christo.
Quando autem utrumque miscetur et conjungitur,
tunc recte mysterium Ecclesiae spiritualiter perficitur.
Et infra eodem capite: Exsultent ergo fideles
dum se intelligunt ad tantam unitatem Christi sociatos
per gratiam, et ad tantam flagrantiam charitatis
provectos; et ideo quam bene in hoc mysterio nostra
figura per aquam admittitur, ut unusquisque
in illo Christi sanguine susceptum se intelligat et in
melius transmutatum. Unde licet prius mystice vinum
et aqua commisceantur, post consecrationem
tamen non nisi sanguis bibitur, quia in illo prius ex
<nobr><sub></sub></nobr> aqua baptismatis suscepti rursus eum quo idie esuriendo
et sitiendo potamus: Et inferius. Propterea
non inconvenienter etiam ob hoc idem aqua
consecratur, non quod aqua permaneat, sed vertitur
in sanguinem ut significet quid fides percipiat.</p>
<p>Ex his intelligere facile est quam supervacanea sit
conclusio a dissertatore assumpta ex his Ratramni
verbis: Hoc est enim, inquit dissertator, perspicue
et sine ambage dicere neutrum esse corpus in sanctificato
pane corporaliter, hoc est secundum substantiam,
sed tantum intellectu fidei spiritualis.
Quippe ejusmodi conclusionem ex Paschasii verbis
similibus, si non iisdem, assumere non potis est.
Quid ergo eam ex Ratramno deducet, cui praesertim
ad praecavendum intelligendi solertia non defuit, ne
figmentum ex Calvini cerebro ortum continuis temporibus
ei ascriberetur, uti patet numero 101: Nec
vero quoniam ista dicimus, putetur in mysterio sacramenti
corpus Domini vel sanguinem ipsius non
a fidelibus sumi, quando fides non quod oculus videt,
<nobr><sub></sub></nobr> sed quod credit accipit. Non magis ad rem
prodidit dissertator locum Ratramni ex numero 75
his verbis conceptum: At videmus in aqua nihil
esse conversum, consequenter ergo et in vino nihil
corporaliter ostensum. Accipitur spiritualiter quidquid
in aqua de populi corpore significatur, accipitur
ergo necesse est spiritualiter quidquid in vino de
Christi sanguine intimatur. Haec enim nihil aliud
significant nisi in speciebus vini sensibus non percipi
sanguinem Christi, et ejusmodi species esse corpus
Christi spiritualiter et nuncupative, sicut in
aquae permistione non percipitur sanguis populi,
sed aqua nuncupative tantum et spiritualiter est
sanguis populi. Nihil enim vetat ita se rem habere
quamvis corpus Christi verum lateat in Eucharistia,
corpus vero populi insit in figura tantum. Nec enim
necesse est comparationem in integro fieri, ut probet
<nobr><sub></sub></nobr> quod potissimum animo intendit Ratramnus,
scilicet aliquam in Eucharistia esse figuram, nec
omnia aperta et edita patefactione declarari.</p>
<p>Hucusque satis explicuisse videmur ea quae dissertator
in libro Ratramni <em>a fide catholica abhorrentia,</em>
haeresis crimine accusat et carpit vehementer.
Jam vero quae magis operta et fucata denuntiat inquiramus,
et Ratramni insontis et intaminati, recuperatoria,
ut jurisconsulti vocant, actione persequamur.</p>
<p>XXIII. Contendit dissertator <strong>(Pag. 292, num. seu
tmemate 179, num. 1, editionis primae Paris., pag.
179)</strong> Ratramnum sive auctorem libri de Corpore et
Sanguine Domini adeo implicare quaestionem ut vix
a peritis dignoscatur. Exquirendum enim ait numero
5: <em>Quod in Ecclesia ore fidelium sumitur corpus
et sanguis, in mysterio fiat an in veritate, id est
utrum aliquid secreti contineat quod oculis solummodo
fidei pateat. An sine cujusquam velatione mysterii hoc
aspectus intueatur corporis exterius, quod mentis visus
</em><nobr><sub></sub></nobr> <em>aspiciat interius: ut totum quod agitur in manifestationis
luce clarescat: et utrum ipsum corpus quod
de Maria natum est, et passum, mortuum, ac sepultum,
quodque resurgens et ad coelos ascendens ad dexteram
Patris consideat.</em></p>
<br><tr><th>
<br> <h4><center>RESPONSIO.</center></h4></th></tr>
<p>Difficile est intelligere quid in hac quaestionis propositione
obscurum aut intricatum videatur. Cum
dubitandi locus non sit tempore Ratramni extitisse
fideles qui omnia edita et aperta esse in mysterio
Eucharistiae sibi persuaderent: corpusque et sanguinem
Christi nulla sub figura aut obumbratione
collocari crederent; uti prospectum habemus ex numero
11 dicti libri de Corpore et Sanguine Domini:
Dum enim quidam fidelium sacramentum corporis
sanguinisque Christi quod in Ecclesia celebratur,
dicunt quod nulla sub figura, nulla sub obumbratione
fiat, sed ipsius veritatis nuda manifestatione peragatur;
<nobr><sub></sub></nobr> quidam vero testentur quod haec sub mysterii
figura contineantur, et aliud sit quod corporis
sensibus appareat, aliud quod fides aspiciat: non
parva diversitas inter eos dignoscitur. Insuper non
sine injuria potest hujus obscuritatis et implicationis
in proposita quaestione accusari Ratramnus: non
enim ipse fuit auctor propositae quaestionis, sed imperator
Carolus Calvus, cujus jussu inquirendam ac
discutiendam recepit, uti intelligimus ex verbis numero
5, quae dedita opera praetermisit dissertator.
Non enim ait Ratramnus: Quaeritur quod in Ecclesia
ore fidelium sumitur corpus et sanguis Christi,
an in mysterio fiat, an in veritate, etc.; sed: <em>Quod
in Ecclesia ore fidelium sumitur corpus et sanguis
Christi,</em> QUAERIT VESTRAE MAGNITUDINIS EXCELLENTIA IN
MYSTERIO FIAT AN IN VERITATE. Absit igitur ut Ratramnus
implicatae quaestionis propositae accusetur.
Ista enim contumelia in ipsum imperatorem refundenda
est. His verbis <em>significatum quaerit vestrae magnitudinis
</em><nobr><sub></sub></nobr> <em>excellentia,</em> neutiquam etiam hujusce quaestionis
auctor intelligit <em>per secretum quod interius in
animo geritur cujusque fidelis: mysterii velatio, symbolum
quod quisque intuitus, secum in animo credit
verbo Dei de Christi corpore;</em> nec vult ullatenus inquirere
<em>an sit tantum figura et signum, quod cum fide
intuentis conjunctum mysterii nomen habet; et sit panis
corpus Christi per cogitationem tantum, an vero
in veritate, ac reipsa sit ut ante fidei mentisque operationem
dici vere possit hoc quod aspicitur vere corpus
esse natum de Virgine.</em> Quippe solum examinavit et
inquisivit Ratramnus an hoc sacramentum esset
omnis figurae expers et vacuum, probavitque in eo
aliquam esse figuram cum veritate sociabilem et
conjunctam, ad mentem Paschasii, et semper interius
ac secretum Eucharistiae fallens oculos hominum
reputavit objectum et prospectum fidei minime
effectum. Incogitabile semper ei visum corpus Christi
<nobr><sub></sub></nobr> tanquam figmentum rationis respicere. Imo vero per
se subsistere non dubitavit, tanquam revera consistens
objectum, circa quod ratio, fides et intellectus
versentur. Nullibi etiam Ratramnus admonet <em>mysterium
ex duobus fieri: ex symbolis tanquam signis, et
fide credentis, quae mysterium perficit, dum credit,</em>
quod per vim Ratramno affingit dissertator, pag.
179, edit. Paris., 292 Amstelodamensis, num. 179,
omisso loco, quia nullus est ex quo exscripsit. Verumtamen
sic pergit continenti sermone, tmemate
11.</p>
<p>XXIV. <em>Similis doli plenum est quod ait Ratramnus
num. 9: Mysterium dici non potest in quo nihil est
abditum, nihil a corporalibus sensibus remotum, nihil
aliquo velamine contectum. At ille panis qui per sacerdotis
ministerium Christi corpus conficitur, aliud exterius
humanis sensibus exponit, et aliud interius
fidelium mentibus clamat . . . . . quia coeleste, quia divinum,
id est corpus Christi ostenditur, quod non sensibus
carnis, sed animi fidelis contuitu vel aspicitur,
</em><nobr><sub></sub></nobr> <em>vel accipitur, vel conceditur. Fefellere viros doctos
hae voces</em> INTERIUS <em>et</em> EXTERIUS. <em>Neque enim</em> aliud interius,
<em>quod occurrit adhuc num. 10 et 21 aliisque locis,
sic accipit iste ut significet,</em> in ipsis symbolis.
<em>Sed in credentium animis a quibus peragi mysterium
arbitratur, negat dici mysterium, nisi ubi a symbolis
veluti mens commonita, aliud credit quam oculus intuetur:
ex utroque enim mysterium fieri, ex symbolo
et fide credentis.</em></p>
<br><tr><th>
<br> <h4><center>RESPONSIO.</center></h4></th></tr>
<p>Non facile est in his verbis animadvertere dolum
aut industriam Ratramni. Enimvero si revera explicat
eo loci clare et aperte, omnibus ambagibus postpositis,
quid ex his verbis <em>interius</em> et <em>exterius</em> intelligat,
et bona fide significet quid intra vel extra mysterium
nostrae fidei objectum est; nec ullatenus insinuet
aut influat in mentes lectorum ejusmodi mysterium
in animis credentium effieri, ejus verba
<nobr><sub></sub></nobr> omni dolo ac fraude carere valde probabile est.
Porro jam ex verbis num. 9 intelligere et assequi
sensum ejus faciliter possumus, quae praetermittere,
ne dicam expungere, dissertator non timuit. EXTERIUS
quidem panis quod ante fuerat forma praetenditur,
color ostenditur, sapor accipitur. Ast INTERIUS
longe aliud multo pretiosius, multoque excellentius
intimatur, quia coeleste, quia divinum, id
est Christi corpus ostenditur quod non sensibus
carnis, etc. Quis enim mentis compos sibi persuadeat
aut intelligat ex ejusmodi sermone <em>fidem
operari corpus Christi,</em> nec nisi vi cogitationis mentis
in Eucharistia consistere? Quis dolus aut fraus
in ejusmodi verborum constructione et congruitate,
et quid significare potuit Ratramnus nisi visum, tactum,
gustum in hoc mysterio falli? sed auditu solo
tute credi. Si qua igitur astutia sit, dissertatoris
est, qui haec verba callide praetermisit; vis vero
leonis sive Ratramni, de fide catholica mentem suam
<nobr><sub></sub></nobr> nervose et dilucide exponentis. Cautae revera sunt
vulpes, sed cautiores sunt qui capiunt vulpes.</p>
<p>XXV. <em>Non dicit,</em> scilicet Ratramnus, INTERIUS, inquit
dissertator <strong>(pag. 180 edit. Parisiensis, et Amstelod.
fol. 292, num. seu tmemate 180)</strong>, <em>mutari
symbola, sed</em> INTERIUS, <em>hoc est intimae menti corpus
Domini a symbolis intimari, sive significari, ubi animus
fidelis aspicit, accipit, concedit, quod cum ille
disserit callide, negat dici posse aspectus corporis
Christum intuetur, os Christum manducat.</em></p>
<br><tr><th>
<br> <h4><center>RESPONSIO.</center></h4></th></tr>
<p>In his verbis tria dilucide et liquido falsa sunt.</p>
<p>1<sup>o</sup> Falsum est Ratramnum non dicere <em>interius
mutari symbola,</em> cum conceptis verbis dicat numero
9: PANIS QUOD ANTE FUERAT. <em>Nam</em> si revera fuit ante
<em>panis,</em> jam non est amplius, adeoque mutatio facta
est <em>interius,</em> nam exterius nulla apparet. Insuper
nunquid non dicit Ratramnus numero 30: Vere
<nobr><sub></sub></nobr> per mysterium panem et vinum in corporis et sanguinis
Christi conversa substantiam, a credentibus
sumenda?</p>
<p>2<sup>o</sup> Neutiquam etiam dicit Ratramnus <em>intimae
menti a symbolis corpus significari;</em> quippe cum conceptis
verbis dicat panem et vinum, cum aliud sint
quam ante fuere, mutationem accepisse, ex hoc negari
non posse, et praesertim continuo sermone probet,
mutationem factam non esse in iis quae in prospectu
nostro sunt nec exterius apparent, panemque
et vinum aliud esse quam videntur per manifestationem
exteriorem, vel negandum, quod sine scelere
dici aut cogitari non potest, ex mente Ratramni,
num. 15, corpus et sanguinem Christi in Eucharistia
existere: Fatebuntur igitur necesse est
mutata esse secundum aliud quam secundum corpus,
aut per hoc non esse quod in veritate videntur, sed
aliud quod non esse secundum propriam essentiam
cernuntur, aut si hoc profiteri noluerint, compelluntur
negare corpus esse sanguinemque Christi,
<nobr><sub></sub></nobr> quod nefas est non solum dicere, verum etiam cogitare.</p>
<p>3<sup>o</sup> Falso affingit dissertator Ratramno callide
negasse <em>quod aspectus corporis Christum intuetur, et
os Christum manducat.</em> Nam prudenter et simpliciter
negat sacrum Christi corpus, quod in Ecclesia celebratur
esse visibile et palpabile cum sensu, more
obsoniorum frustatim conscidi ac dentibus conteri:
sed cum Paschasio libenter fatetur substantiam
corporis et sanguinis Christi in oculos minime incurrentem
revera occultam ac tegetibus specierum
panis et vini visibilem, involutam, non subjectam
sensibus seu <em>invisibilem</em> existere.</p>
<p>XXVI. <em>Verum confiteri quod catholici ultro fecere,
nihil horum pseudo-Ratramno placet,</em> inquit dissertator
<strong>(pag. 180, editionis Parisiensis, et 293 edit.
Amstelod.)</strong>; hoc vero probat quinque propositionibus
efformatis, debita opera Ratramno repugnare eique
vehementer displicere defendit. 1. <em>Panis consecratus
</em><nobr><sub></sub></nobr> <em>est vere corpus Christi quod natum de Virgine.
Fuit, inquit, ex pseudo-Ratramni mente nullam figuram
in ea voce</em> CORPUS CHRISTI <em>agnoscere, figurate
nihil ibi accipere, totum in veritate; et, ut ait num. 14,
in veritatis simplicitate conspici sponte fateri: totum
corporaliter opinari.</em></p>
<p>2. <em>Aiebant nimirum ultro catholici: Hoc quod
conspicimus, vere corpus est Christi.</em></p>
<p>3. <em>Anathema ei qui dixerit fidem mysterium operari;
quippe, inquit dissertator, ante fidem consecratio
per os sacerdotis Dei, Deus ipse mysterium in symbolis
operatur.</em></p>
<p>4. <em>Nihil spirituale in illo mysterio geritur, nihil
abditi, nihil secreti.</em></p>
<p>5. <em>Non accipimus quod fides efficiat, sed quod effectum
verbo Dei et ore sacerdotis fides cogitat et credit.</em></p>
<br><tr><th>
<br> <h4><center>RESPONSIO.</center></h4></th></tr>
<p>Prima propositio nusquam repugnat Ratramno,
<nobr><sub></sub></nobr> qui cum Paschasio et omnibus catholicis in Eucharistia
<em>figuram et veritatem</em> reperiri confessus est.
Revera negavit corpus nuncupativum, sive species
visibiles panis et vini, esse de Maria Virgine prognatum.
Sed nunquam verum ipsum corpus nuncupative,
seu speciebus et velis occultum, ex Mariae purissimo
sanguine efformatum vere fuisse dubitavit.
Prima parte libri probavit in Eucharistia esse corpus
Christi cum aliqua figura sub velis et adumbratione
specierum panis et vini: in secunda vero, has
species quae corpus Christi nuncupativum appellari
debent, et sicut velum et conopaeum veri corporis
occulti, non esse corpus de Maria Virgine natum,
mortuum et sepultum fatetur, seu potius differre
ostendit a vero corpore Christi, quod necessaria consecutione
sibi persuadebant adversarii Ratramni
cum nullam in Eucharistia figuram, nullum velum,
sed ipsum corpus Christi de Maria natum editum et
manifestum conspici defenderent. Quales sunt hodie
<nobr><sub></sub></nobr> quidam recentiores philosophi, et fuit olim Abbaudus
abbas et Walterius, prior sancti Victoris Parisiensis,
et plures alii post retractationem Berengarii
hujus rectractationis verbis nimis ad litteram intellectis
forte delusi. Secunda etiam propositio, Ratramni
menti faciliter accommodari posse videtur, si
ex his verbis <em>hoc quod conspicimus vere corpus est
Christi,</em> intelligamus substantiam sub velis eucharisticis
seu speciebus <b>ὁρωμέναις,</b> visibilibus, occultum
esse verum corpus Christi: haec est enim vera sententia
Ratramni, Paschasii, Lantranci et Ecclesiae
catholicae. Sed si intelligamus hanc substantiam occultam
esse palpabilem et sensibus percipi posse,
est contraria Ratramno, et est sententia adversariorum,
quam passim opusculo quod defendimus fregit
et totis viribus confutavit.</p>
<p>Tertiae propositionis anathemati subscribere non
abnuit Ratramnus, cum corpus Christi praesens in
Eucharistia spectet tanquam fidei objectum, minime
vero effectum, uti supra observavimus. Rotunde
<nobr><sub></sub></nobr> fatetur numero 11 fidem operari, sed cum ait propterea
operari seu efficere corpus Christi, cui praesenti
assensum praestat: quemadmodum artifex non
efficit materiam, sed expolit circa materiam, ita fides
operatur non Trinitatem, incarnationem, Eucharistiam,
sed circa haec mysteria operatur eis credendo,
assentiendo, seu intellectum captivando in obsequium
fidei, non efficiendo et vi credulitatis efformando.</p>
<p>Quartae propositioni prorsus repugnant omnes fideles.
Jure merito ait Ratramnus nihil a fide effectum
iri, si nihil secreti et abditi in hoc mysterio
reperiretur. Nihil quippe credendum superesset ubi
omnia aperta et edita manifestatione innotescerent.
Paschasius ultra Ratramnum procedit vehementer,
dum ait in epistola ad Frudgardum <em>et totum spirituale
est.</em> Si vero dissertator per haec verba <em>spirituale, abditum,
secretum,</em> significare velit <em>quod pendeat ab intelligentia
mysterium censeatur effieri et sit,</em> alienior
<nobr><sub></sub></nobr> a sensu Ratramni esse non potest, et ab eo nullum
locum prolatum iri his verbis conceptum et explicatum
secure confidimus.</p>
<p>Quinta propositio mentem Ratramni disertis verbis
explicat. Quid est enim <em>verbo Dei effici,</em> nisi <em>per
potentiam vim verbi divini?</em> ut ait num. 49: Corpus
et sanguis Christi quae fidelium ore in Ecclesia percipiuntur,
figurae sunt secundum speciem visibilem.
At vero secundum invisibilem substantiam, id est
divini potentiam Verbi, vere corpus et sanguis Christi
existunt.</p>
<p>An potest una cum veritate figura melius recognosci,
et corporis Christi in Eucharistia existentia vi
verbi fortius demonstrari? Verumtamen hunc locum
alterius accessione cumulare nihil vetat. Ex numero
44: Confitemur quod in sacramento corporis et
sanguinis Domini quidquid exterius sumitur, ad corporis
refectionem aptatur; Verbum autem Dei, qui
est panis invisibilis invisibiliter in illo existens sacramento,
<nobr><sub></sub></nobr> invisibiliter participatione sui fidelium mentes
pascit.</p>
<p>XXVII. <em>At videtur negare,</em> inquit dissertator, pag.
180, <em>solummodo num. 10 secundum id quod videtur
carnis speciem in illo pane cognosci. Quis istud autem
adeo amens fuit ut existimaret aut crederet?</em></p>
<br><tr><th>
<br> <h4><center>RESPONSIO.</center></h4></th></tr>
<p>Sciebat Ratramnus id neminem hominem negare
posse, quin de potestate mentis excesserit, adeoque
hac arte probabat necesse esse aliquam in mysterio
Eucharistiae recognoscere figuram. Num. 10: Haec
ita esse dum nemo negare potest, claret quia panis ille
vinumque figurate Christi corpus et sanguis existit.
Nihilominus tamen quis dubitat scripsisse Ratramnum
adversus ejusmodi sententiae patronos et defensores,
ut patet num. 5 saepius jam laudato? Quis catholicos
plerosque adversarios Berengarii ab ea opinione
alieniores fuisse existimet? Quis Abbaudum abbatem
<nobr><sub></sub></nobr> aut Walterium, priorem sancti Victoris Parisiensis,
hanc opinionem tuendam recepisse neget? Quis denique
recentiores philosophos, ac praesertim Patrem
Magnan, virum nulla unquam censurae catholicae
nota vexatum, ex ordine Minimorum provinciae Tolosanae
professorem theologum meritissimum, dedita
opera scripsisse appendicem ad philosophiam sacram
contra Theophilum Rainaudum Jesuitam, ut probaret
Deum per suum concursum, deficiente substantia
panis post consecrationem, eamdem oculis nostris
et sensibus facere impressionem quam panis et vinum
ante consecrationem, nesciat? Adeoque in specie
panis corpus ipsum Christi sine figura et obumbratione
conspici.</p>
<p>XXVIII. Inquit dissertator paginae 293, num. 180,
IV <strong>(pag. 293 edit. Amstelod.)</strong>: <em>Sed in ea ille Ratramnus
scilicet haeresi fuit, ubi carnis species non
sit, ibi carnem non esse; quo de errore Paschasius
egit in epistola ad Frudgardum.</em></p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Qui fieri potest ut homo ea haeresi inquinatus ut
nullam carnem Christi credat ubi species carnis non
sunt, conceptis verbis apertissime explicet quid sit
<em>interius</em> et <em>exterius</em> Eucharistiae, doceatque exterius
praeter species panis et vini nihil sensibus percipi,
interius vero ipsum corpus et sanguinem Christi revera
existere? Quis enim haec non intelligat ex his
Ratramni verbis, num. 10: Quid enim aliud in superficie
quam substantia vini conspicitur? . . . At interius
si consideres, jam non liquor vini, sed liquor
sanguinis Christi? Ego vero ex his obfirmato pectore
argumentum assumo ad probandum Paschasium
adversus Ratramnum non scripsisse cum scripsit
adversus eos qui nullam carnem existimabant existere
sine speciebus et apparentiis carnis.</p>
<p>XXIX. <em>Hoc plane intellectu</em> <strong>(inquit dissertator pag.
181 editionis Paris., 293 Amst.)</strong> <em>pseudo-Ratramnus</em>
(sic placet verum deformare) <em>num. 88: In specie,
</em><nobr><sub></sub></nobr> <em>inquit, geruntur ista, non in veritate; id est per similitudinem,
non per ipsius rei manifestationem. Ponit
enim pro certo exploratoque, id quod est falsissimum,
non posse esse Christi corpus usquam nisi alterutro
modo: hoc est aut per conspicuam manifestationem,
aut per similitudinem duntaxat seu figuram; species
enim cum veritati opponitur, mera similitudo, mera
figura intelligitur.</em></p>
<br><tr><th>
<br> <h4><center>RESPONSIO.</center></h4></th></tr>
<p>Non dicit Ratramnus eo loci <em>in specie ista geri, non
in veritate, id est per similitudinem aut per ipsius rei
manifestationem;</em> sed hunc sensum exprimi et significari
hac oratione Ecclesiae: <em>Perficiant in nobis,
Domine, quaesumus, tua sacramenta quod continent,
ut quae nunc specie gerimus, rerum veritate capiamus;</em>
et quidem jure merito. Nam in hac oratione species
et figura non repugnant nec opponuntur veritati
corporis Christi in se, seu substantiae verae corporis,
sed manifestationi et declarationi apertae et omnibus
<nobr><sub></sub></nobr> involucris solutae et expedita. Quamobrem explicans
hanc vocem Ratramnus, <em>non in veritate</em> prudenter
ait, <em>id est non per ipsius rei manifestationem.</em> Neutiquam
etiam ait, <em>pro certo exploratoque non posse
esse Christi corpus nisi per conspicuam manifestationem
aut per similitudinem seu figuram.</em> Econtra ex
hac oratione Ecclesiae assumit argumentum ad comprobandum
corpus Christi in Eucharistia absconditum
sub figuris et umbris, scilicet speciebus panis
et vini: quippe cum ea rogatione petatur ut corpus
Christi, quod sub specie panis et vini geritur, manifesta
visione non secus ac revera est in coelo conspiciatur.
Beatus Algerus, ille omnibus adnotus Berengarii
adversarius, eamdem orationem prodidit
ad mentem et sententiam Ratramni tuendam lib. I
de Eucharistia, capite 5, circa medium editionis Antuerp.
anni 1536. Postulat quippe <em>sacerdos,</em> inquit,
<em>ut Christi corpus, quod sub specie panis et vini nunc
geritur, manifesta visione sicut revera est quandoque
</em><nobr><sub></sub></nobr> <em>capiatur.</em> Jam vero quis nisi pipulo differri velit,
affinget beato Algero suasionem hujusmodi, scilicet
<em>pro explorato non posse esse Christi corpus uspiam nisi
alterutro modo ac per conspicuam manifestationem,
aut per similitudinem duntaxat seu figuram.</em></p>
<p>XXX. Postquam dissertator, pag. 181 edit. Paris.
et 293 edit. Amstel., non dubitavit quin Ratramnus
docuerit mutationem panis et vini num. 15, plusquam
potest enititur probare ipsum Ratramnum ficte et
simulate esse locutum, nec aliud intelligere per corpus
in Eucharistia quam figuratum et per mentis
cogitationem existens; citatque verba assumpta ex
num. 16: <em>At quia confitentur corpus et sanguinem
Dei, hoc non esse potuisse nisi facta in melius commutatione,
neque ista commutatio corporaliter sed spiritualiter
facta sit, necesse et jam ut figurate facta esse
dicatur, quoniam sub velamento corporei panis corporeique
vini spirituale corpus Christi spiritualisque sanguis
existit.</em></p>
<br><tr><th>
<br> <h4><center>RESPONSIO.</center></h4></th></tr>
<p><nobr><sub></sub></nobr> Ex his intelligimus Ratramnum probasse mutationem
factam esse in figura, non corporaliter seu
modo sensibus humanis accommodato. Sed quis propterea
sibi persuadeat corpus Christi solummodo in
figura existimasse? Ratio propter quam recognoscit
figuram aliquam in hoc mysterio decretoria est et ab
omnibus viris catholicis recepta. Quoniam scilicet
sub velamento corporei panis corporeique vini spirituale
corpus Christi spiritualisque sanguis existit.
Sed haec non significant solitaria mentis cogitatione
symbolis excitata corpus et sanguinem Christi in sacramento
existere. Cum Paschasius dicat in epistola
ad Frudgardum <em>et totum spirituale est.</em> Homo fallax
et insidiosus audiet. Eadem contumelia explebitur
beatus Algerus quia sic fatur lib. I de Eucharistia,
cap. 5, ad mentem Ratramni: Quod videtur speciem
habet corporalem, quod intelligitur fructum
habet et spiritualem; quia igitur aliud est corporale
quod videtur, aliud spirituale quod intelligitur,
<nobr><sub></sub></nobr> aliud ergo est sacramentum quam res sacramenti,
et lib. II, cap. 30: Quod videtur, speciem habet
corporalem; quod intelligitur, fructum habet spiritualem.</p>
<p>XXXI. Fatetur dissertator pag. 181 et 182, § 6,
editionis Paris., et edit. Amstelod. 293, § 6, seu
num. 6, usum esse Ratramnum voce <em>conversionis</em>
num. 24, 25 et 27; sed ut dissimulationis et fraudis
convincat, profert comparationem, quam iis numeris
prodidit, mannae cum Eucharistia: probatque ibidem
subjicere Ratramnum conversionem factam
fuisse mannae in corpus Christi, non secus ac panis
et vini in carnem et sanguinem solet effieri. Sed
cum haec opinio, quae praesentiam corporis et sanguinis
in manna defendit, falsa sit, insolens, et ab omnibus
derelicta, parem sortem habere debere opinionem
Ratramni de praesentia corporis Christi et sanguinis
in Eucharistia dissertator contendit.</p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Nihil apud Patres et doctores Ecclesiae magis
tritum et vulgare est ejusmodi comparatione mannae
et Eucharistiae, cujus similitudo justa et aequa
est maxime. Enimvero sicut manna erat figura futuram
Eucharistiam repraesentans, Eucharistia est
etiam figura manna praeteritum exhibens. Attamen ex
his non consequitur Patres Eucharistiam tanquam solitariam
figuram respexisse, aut revera corpus Christi
praesens in sacramento non reputasse nec credidisse.
Dissertator est magister in Israel, nec ignorat
quam facile hanc fuisse fidem Patrum demonstrarem
si cupidius adversus eos instaret propter hanc
comparationem, et eos ita ut Ratramnum sive auctorem
de Corpore et Sanguine Domini exciperet. Intelligeret
enim, cum infinitis locis praesentiam corporis
Christi veram in sacramento docuerint, ex hac
comparatione nullum eis accidere posse intertrimentum.
<nobr><sub></sub></nobr> At vero percontarer ab eo perlibenter cur hoc
jus erga Ratramnum violet et hanc aequitatis rationem
non habeat; quippe cum pluribus locis suam
de hac praesentia fidem testificari non destiterit a
nobis antea prolatis, et praesertim num. 24, in quo
de Christo mentione facta, ait: Qui postea corpus
de Virgine sumptum et pro salute credentium in
cruce suspensum nostris saeculis exhibuit et per sanguinis
undam effudit, quo non solum redimeremur,
verum etiam potaremur. Igitur extra omnem suspicionem
et contentionem positum est Ratramnum
sibi persuasisse homines aequabiliter vero Christi
sanguine effuso redemptos et potatos fuisse. Quo
non solum redimeremur, verum etiam potaremur.
Astute cavit dissertator ne unquam ejusmodi verba
proferret, eaque a continentibus scriptis suis quasi
fabulam secrevit semper et praetermisit.</p>
<p>XXXII. <em>Quid quod ipse negat disertis verbis num.
62: Manna istud, inquit Ratramnus, quod comederunt,
et aquam quam biberunt, corporea fuisse nemo dubitat.
</em><nobr><sub></sub></nobr> <em>Quo loco perinde ac in Eucharistia corporeum
contendit esse quod editur atque in manna fuit.</em></p>
<br><tr><th>
<br> <h4><center>RESPONSIO.</center></h4></th></tr>
<p>Quaero jam a dissertatore an sibi fingat aliquid
comedi corporaliter sensim et cum sensu in perceptione
sacramenti ore corporeo, nisi quod sensibus
accommodatum et obnoxium est? Vultne persuadere
nobis ipsum verum corpus Christi comedi ad modum
obsoniorum consuetorum, dentibus frustatim
discerpi ac partitim deglutiri? Haec opinio a nemine
homine arcte teneri aut accurate defendi potest.
Quid ergo illi incommodat in his Ratramni verbis?
Nunquid non species sacramentales solitariae corporaliter
comeduntur seu dentibus conteruntur, et partitim
per canalem laryngis in thoracem sensim et
cum sensu sicut manna demittuntur? An aliam doctrinam
explicant Paschasius, Algerus et omnes generatim
et generaliter homines Christiani et Catholici
<nobr><sub></sub></nobr> viri?</p>
<p>XXXIII. <em>Quare num.</em> 26, inquit dissertator, pag.
293 edit. Amstelod., <em>in utroque symbolo Christum
duntaxat innui docet, qui credentium pascat animos;
dissimulatque, vel negat precise potius, eo verbo callidus
veterator, in altero Christum innui solum, in
altero etiam contineri; cujus rei nullum in toto opere
vel tenue vestigium est. Negat et malorum dentibus
primi, cum bonorum solummodo animos pascat.</em></p>
<br><tr><th>
<br> <h4><center>RESPONSIO.</center></h4></th></tr>
<p>Minime docet Ratramnus num. 26, <em>in utroque
symbolo Christum duntaxat innui.</em> Revera ait, in
utroque <em>Christus innuitur.</em> Sed hae voces duntaxat
et solummodo in cerebro dissertatoris, anticipatis
opinionibus adversus Ratramnum occupato et vaporato,
inventum habuerunt, quae nullibi in opere Ratramni
occurrunt. Si eis usus fuisset, sibi ipsi contrarius
existeret. Nam ait numero 9: Exterius quidem
panis quod ante fuerat forma praetenditur, color ostenditur,
<nobr><sub></sub></nobr> sapor accipitur; ast interius longe aliud
multo pretiosius multoque excellentius intimatur,
quia coeleste, quia divinum, id est Christi corpus,
ostenditur, quod non sensibus carnis, sed animi fidelis
contuitu vel aspicitur, vel accipitur, vel comeditur.
Et num. 10: Vinum quoque quod sacerdotali
consecratione Christi sanguis efficitur, sacramentum
aliud superficie tenus ostendit, aliud interius continet.
Quis adeo mente captus ut sibi fingat his verbis
<em>Christum in altero negari?</em> Sicut dum ait continenti
scripto: At interius si consideres, jam non
liquor vini, sed liquor sanguinis Christi credentium
mentibus. . . sapit dum gustatur. Et num. 43:
Unde sanguis et corpus Christi dicuntur quia non
quod exterius videntur divino Spiritu operante facta
sunt, accipiuntur. Et quia longe aliud per potentiam
invisibilem existunt quam visibiliter appareant.
Quid fidei catholicae congruentius excogitari potest?
<nobr><sub></sub></nobr> Cujus rei, inquit dissertator, <em>toto in opere vel tenue
vestigium appareat?</em> Quo jure sibi fingit Ratramnum
negare <em>corpus Christi malorum dentibus premi, cum
bonorum solummodo animas pascat?</em> An vult dicere
bonorum et malorum aequabiliter animas pascere et
aperte haeresis contumelia inquinari? An nescit dijudicandum
corpus Domini, sancte accipiendum, esse
vitam bonis mortemque malis? Et qui <em>indigne recepit,
reum esse corporis et sanguinis Domini?</em> Quid
attineat tantam in recipienda Eucharistia adhibere
praeparationem et cum tanta gratiae et animi provisione
accedere ad altare Dei, si aequabiliter animas
bonorum et malorum pascat; vel si sit negare revera
corpus Christi quoad substantiam a malis recipi,
cum bonorum solummodo pastus et vita, malorum
mors et interitus dicitur.</p>
<p>XXXIV. <em>Numero denique 28 similis apparet improbitas
ac versutia, nam verbis catholicis utitur quo etiam fidem
spirare videatur, cum tamen adjuncta eadem mannae
et aquae similitudine genuinum illarum vocum sensum
</em><nobr><sub></sub></nobr> <em>evertat. Sicut ergo, inquit, paulo antequam pateretur,
panis substantiam et vini creaturam convertere
potuit in proprium corpus quod passurum erat, et in
suum sanguinem qui post fundendus exstabat: sic
etiam in deserto manna et aquam de petra in suam
carnem et sanguinem convertere praevaluit. An non
huic sententiae subscribet ultro Calvinus?</em></p>
<br><tr><th>
<br> <h4><center>RESPONSIO.</center></h4></th></tr>
<p>Cum eo animo non scriberet Ratramnus ut praesentiam
veram corporis Christi in Eucharistia probaret,
cui nemo ea aetate repugnabat, sed solum in
ea aliquam reperiri figuram, quam pernegabant adversarii,
qui omnia in edita et aperta manifestatione
exterius clarescere contendebant sine ulla figura aut
adumbratione: mirum non est Ratramnum ad probandam
conversionem simpliciter figuratam assumpsisse
argumentum ex conversione vera et una
figurata Eucharistiae. Hoc est enim consilium et animus
<nobr><sub></sub></nobr> Ratramni, cui voluisse subscribere Calvinum
vehementer dubito. Enimvero, utcunque res sit, hac
ratiocinatione utitur: Scilicet cum dubio procul
Christus Dominus potuerit substantiam panis in
proprium corpus convertere et substantiam vini in
sanguinem qui pro salute hominum continenti tempore
fundendus erat, praevaluisse etiam figurata
conversione in deserto manna in proprium corpus et
aquam petrae in sanguinem transferre. At vero quis
a Calvino haec sibi propitia inventum iri reputabit?
Caeterum, licet opinionem quae veram praesentiam et
existentiam corporis et sanguinis Christi in manna
et petra deserti defendit falsam reputare non pertimescam,
non adeo tamen incredibile aut incogitabile
est placuisse Ratramno. Quippe cum Joannes Duns
Scotus, in IV, distinctione 10, quaest. 4, corollaria
duo addat ab ejusmodi opinione non alieniora: quorum
in primo defendit ante incarnationem Verbi
divini potuisse aeque Eucharistiam fuisse sicut et
<nobr><sub></sub></nobr> nunc, et hoc quantum ad significationem et quantum
ad rem significatam et contentam. Et in secundo
docet post incarnationem posse desinere corpus
Christi subesse naturali, et tamen Eucharistiam vere
remanere, et quantum ad veritatem signi, et quantum
ad veritatem signati et contenti. Quippe cum
existentia sub modo naturali non sit de essentia existentiae
sub modo sacramentali, nec sit ejus causa,
adeoque ista non dependeat ab illa, quia nihil dependet
ab aliquo quod nec est de essentia ejus nec
ejus causa: enim vero si ejusmodi opinamenta Scoti
orthodoxa videntur et in Ecclesia catholica tolerabilia,
quid mirum aut insolens in Ratramno videbitur
quod dixerit num. 28, conceptis verbis: Sicut ergo
paulo antequam pateretur, panis substantiam et vini
creaturam convertere potuit in proprium corpus quod
passurum erat, et in suum sanguinem qui post fundendus
exstabat: sic etiam in deserto manna et
aquam de petra in suum sanguinem convertere praevaluit.
<nobr><sub></sub></nobr> Si enim, ut sibi fingit dissertator Harduinus,
Ratramni sententiae subscribere non renuat Calvinus,
Scoti placitis annuere quo jure recusabit? Et si
revera in hoc negotio schola Scotistarum tuendam
veritatem recipit, quis falsi aut mendacii Ratramnum
accusabit? Imo vero quis ex his non intelligat, ut
observavi in notis nihil falsum visum esse Ratramno
in mysterio transsubstantiationis <b>αδὸνατον</b> et absurdum,
quippe cum in manna et aqua de petra deserti
incarnationem, sicut Scotus Eucharistiam, consistere
potuisse et quantum ad significationem, et quantum
ad rem significatam et contentam, crediderit. Haec
quidem adversus Calvinianae superstitionis ministrum
proferre e schola Scotistarum quibusdam videbitur
supervacaneum, qui opinamenta Joannis
Scoti <em>subtilitates Scoti</em> cum Francisco Rabelesio appellare
solent; sed meminerit lector me scribere
adversus Jesuitam Harduinum, apud quem schola
Scotistica rationabilis et theologica semper visa est,
<nobr><sub></sub></nobr> ad cujus instar Molinisticam fundare et erigere ab
ortu fere suo moliantur.</p>
<p>XXXV. <em>At ait num.</em> 30, inquit dissertator, pag.
293 edit. Paris., et 293 edit. Amstel., num. 7, <em>vere
per mysterium panem et vinum in corporis et sanguinis
converti substantiam, a credentibus sumenda. Quam
ingeniosa haeresis ad fallendas mentes mortalium!
Cur ergo cavit ita diligenter ne sumi ore diceret corporis
Christi substantiam? Cur</em> sumenda <em>scripsit non</em>
sumendam, <em>nisi panem, aut vinum haud immutate
corporaliter intellexit?</em></p>
<br><tr><th>
<br> <h4><center>RESPONSIO.</center></h4></th></tr>
<p>Arduum est intelligere astutiam ingeniosae haeresis
ad fallendas mentes hominum ex his verbis: <em>Vere per
mysterium panis et vinum in corporis et sanguinis convertantur
substantiam.</em> Si tantummodo diceret Ratramnus
<em>per mysterium converti,</em> relinqueretur aliquis
suspicioni locus; sed si insuper dicat <em>per mysterium
vere conversionem fieri,</em> qua suspicione aut
<nobr><sub></sub></nobr> intricatione ejusmodi propositio laborare potest?
Quid enim praesefert doctrina Ecclesiae catholicae in
mysterio transsubstantiationis, nisi vere per mysterium
panem et vinum in carnem et sanguinem Christi
converti, non figurate tantum, ut superstitionis
Calvinianae patroni morose et pertinaciter defendunt?
Ad mentem Ratramni conceptis verbis locutus
est Paschasius, cujus fidem in suspicione non ponit
dissertator, lib. de Corpore et Sanguine Christi,
capite 4: Ita per eumdem ex substantia panis ac
vini mystice idem Christi corpus et sanguis consecretur.
<em>Et capite</em> 11: Quis nescit vere quod corpus
et sanguis sit Domini secundum veritatem, licet
in sacramento accipiatur per fidem? 2<sup>o</sup> Quo jure
tam efflictim postulat dissertator causam propter
quam Ratramnus tam diligenter cavit ne diceret
<em>sumi ore corporis Christi substantiam?</em> Nunquid non
fatetur numero 5 de hoc corpore totam quaestionem
et disputationem institutam fuisse, scilicet de corpore
<nobr><sub></sub></nobr> Christi quod fideles ore percipiunt? De hoc
corpore consilium et sententiam Ratramni Carolum
Calvum postulasse: Quod in Ecclesia ore fidelium
sumitur corpus et sanguis Christi, quaerit vestrae
magnitudinis excellentia in mysterio fiat an in veritate.
Quodnam praesidium sibi comparare poterat
Ratramnus ex astute et callide celata voce quae in
expositionem propositae quaestionis necessario erat
ingressa? Non video etiam quid attineat Ratramnum
dixisse <em>sumenda,</em> vel <em>sumendam,</em> cum in eumdem
sensum semper recidant. Manuscriptus codex Lobiensis
habet <em>sumenda,</em> alii aequales vel suppares
habent <em>sumendam.</em> Explicet igitur nobis dissertator
quam uberes fructus percipiat ex stillato in has tricas
et subtilitates cerebro?</p>
<p>XXXVI. <em>Eudem vis verbo</em> TRANSPONENDI <em>ab eo affingitur
num. 42. Panis qui offertur, inquit, in corpus
Christi, dum sanctificatur, transponitur: sicut et vinum,
cum ex vite defluxerit, divini tamen santificatione
</em><nobr><sub></sub></nobr> <em>mysterii, efficitur sanguis Christi, non quidem
visibilis, sed invisibiliter, operante Spiritu Dei, in animis
utique sacerdotis aut plebis, in quibus fides mysterium
contemplatur et contemplando efficit. Nam dum
visibiliter solum id fieri, negare videtur. Vafrities ea
est hominis improbi, corpus esse posse qui neget, ut ex
Paschasio antea audivimus, nisi quod palpabile et visibile
sit, atque adeo ubi tale non sit, ibi nullum esse
omnino.</em></p>
<br><tr><th>
<br> <h4><center>RESPONSIO.</center></h4></th></tr>
<p>Ecce quod probandum incumbit dissertatori, scilicet
sibi persuasisse Ratramnum hanc conversionem
in solitaria mente credentis hominis fieri, et non
esse applicatae fidei objectum, sed effectum. Hoc autem
est prorsus <b>ἀδύνατον.</b> Eamdem fallaciam ascribere
poterit Paschasio, qui ait cap. 3 libri de Corpore
et Sanguine Domini, pag. 1560: Quod sensibilis
res intelligibiliter, virtute Dei per Verbum Christi in
carnem ipsius et sanguinem transfertur. Transferri
<nobr><sub></sub></nobr> enim et <em>transponi</em> synonyma sunt et idem prorsus
significant. Supervacaneum est etiam dicere fraude
mala negari a Ratramno hoc fieri modo sensibus accommodato,
qui neget corpus esse posse nisi quod
palpabile et visibile sit. Idem enim prorsus dixit
Paschasius capite 5 libri de Corpore et Sanguine
Domini: Christus ergo cibus est angelorum, et sacramentum
hoc VERE CARO IPSIUS ET SANGUIS, quam
spiritualiter manducat et bibit homo. Ac per hoc
unde vivunt angeli vivet et homo, quia totum spirituale
est et divinum in eo quod percipit homo. Et
in fine ejusdem capitis: Bibimus quoque et nos
spiritualiter ac comedimus spiritualem Christi carnem,
in qua vita aeterna esse creditur: alioquin
sapere secundum carnem mors est, et tamen veram
Christi carnem spiritualiter percipere vita aeterna
est.</p>
<p>XXXVII. <em>Pergit in eadem fraude num. 42. Unde
sanguis et corpus Christi dicuntur, inquit, quia non
quod exterius videntur, sed quod interius in animis
</em><nobr><sub></sub></nobr> <em>credentium, divino Spiritu fidei operante, facta sunt,
accipiuntur. Et quia longe aliud per potentiam invisibilem
existunt quam visibiliter apparent, per potentiam
verbi nimirum, quod fidem in animis nostris creat et
ingenerat, quod Verbum dum creditur vim habet corporis
et sanguinis Christi ut pascat animam et vivificet.</em></p>
<br><tr><th>
<br> <h4><center>RESPONSIO.</center></h4></th></tr>
<p>Nihil deest interpretationibus ac sensibus quos
Ratramni verbis inducit dissertator, praeter vim argumenti
certi cujus ope defendi ac sustentari possint.
Hoc vero faciliter feliciterque procederet, si haec
verba, <em>in animis credentium</em> et <em>spiritu fidei,</em> textui
Ratramni perperam assuta, in autographo, non in
cerebro dissertatoris, inventum haberent. Sed cum
in officina dissertatoris fabricata sint, eadem potuit
textui Paschasii jure falsarii inserere, eumque haeresis
et cavillorum Ratramni criminari; ut ex subjectis
verbis Paschasii, quibus adjuncta reperies,
<nobr><sub></sub></nobr> lectori intelligere facile est, excerptis ex capite 4
libri de Corpore et Sanguine Domini. Sed quia
Christum vorari fas dentibus non est, voluit in animis
credentium hunc panem et vinum vere carnem
suam et sanguinem consecratione SPIRITUS FIDEI sancti
potentialiter creari. An ovum erit ovo similius?</p>
<p>XXXVIII. <em>Rursum num.</em> 42 <strong>(pagina 294 edit. Amstelod.,
Paris. 184)</strong>, <em>Quid isthinc perdocemur, nisi
quod corpus et sanguis Domini propterea mysteria dicuntur
quod secretam et reconditam habeant dispositionem,
id est aliud sint quod exterius innuant, et
aliud quod invisibiliter operentur.</em> Haec assumit dissertator
ex Ratramno ut ei ascribat opinionem qua
credat mysteria interius fieri per fidem invisibiliter
agentem in mente credentium.</p>
<br><tr><th>
<br> <h4><center>RESPONSIO.</center></h4></th></tr>
<p>Hoc incumbit probandum dissertatori, sed in tantulo
<nobr><sub></sub></nobr> labore perperam sudat. Quid enim juvat affingere
Ratramno quod Paschasio eadem conceptis verbis
referenti adhibere non potis est? Quippe sic fatur
Paschasius libri de Corpore et Sanguine Domini capite
3: Sed mysterium dictum est eo quod secretam
et reconditam in se habeat dispositionem. Est autem
sacramentum in Scripturis divinis ubicunque sacer
Spiritus in iisdem interius aliquid efficaciter loquendo
operatur. Sed sacramento Scripturarum eruditi, divinitus
introrsus pascimur, et pasti ad operationem
et disciplinam Christi erudimur. Et in fine hujus
capitis: Unde nec mirum si Spiritus sanctus, qui
hominem Christum in utero Virginis sine semine
creavit, etiam ipse panis et vini substantiam carnem
Christi et sanguinem invisibili quotidie potentia per
sacramenti sui sanctificationem operatur, quamvis
nec visu exterius nec gustu saporis comprehendatur.
Sed quia spiritualia sunt fide et intellectu pro certo,
sicut Veritas praedixit, plenissime sumuntur. Si
ista apud Ratramnum occurrerent corpus et sanguinem
<nobr><sub></sub></nobr> Christi <em>quia spiritualia sunt fide, et intellectu
sumuntur,</em> non parceret dissertator, sed internecionem
faceret.</p>
<p>XXXIX. <em>Fraudes,</em> inquit ibidem dissertator Harduinus
<strong>(edit. primae Paris., pag. 184 et secundae
Amstelod., pag. 294, num. 184, tmemate VIII)</strong>, <em>hominis
reliquas percurramus num. 56: Nunc autem
quia fides totum quidquid illud totum aspicit, et oculis
carnis nihil apprehendit: intellige quod non in specie
sed in virtute corpus et sanguis Christi existant</em> QUAE
CREDUNTUR [In editione ultima Amstelod., <em>cernuntur].
Unde dixit Ambrosius ordinem naturae non hic intuendum,
sed Christi potentiam venerandam: quae
quidquid vult quomodo vult, in quodcunque vult, et
creat quod non erat, et creatum permutat in id quod
antea fuerat.</em> At vero cum transsubstantiatio magis
conceptis verbis quam iis, non quidem Ratramni sed
S. Ambrosii ex libro De iis qui mysteriis initiantur,
explicari non possit, placuit dissertatori haec verba
<nobr><sub></sub></nobr> cumulare accessionibus hujusce glossematis, <em>nempe
in credentium animis, in quibus Verbi divini potentia
fidem corporis et sanguinis Christi creat Spiritus sancti
potenti virtute,</em> ut ait num. 54, nam sic ille intelligit.
<em>Concoquere non potest dici a quoquam quod videmus
in altari est verum corpus Christi. Ait esse corpus non
in specie, sive in proprietate, hoc est in propria essentia,
sed in virtute; quam illius ac similium vocem
recte Paschasius corripit in caput</em> XXVI <em>sancti Matthaei.
Unde miror, inquit, quid vetuit nunc quidam dicere
non in re esse veritatem carnis Christi vel sanguinis,
sed in sacramento: virtutem quamdam carnis, et non
carnem: virtutem fore sanguinis et non sanguinem:
figuram et non veritatem, umbram et non corpus. Haec
virtus signi tantum est, quoniam symbola corpus et
sanguinem animo repraesentant.</em></p>
<br><tr><th>
<br> <h4><center>RESPONSIO.</center></h4></th></tr>
<p>Horribiles assumit ex his locis dissertator conclusiones;
et revera dubitandi locus non relinquitur, si
<nobr><sub></sub></nobr> adamussim rectae rationis deducantur explicationes
quae his bene conveniant ac fidae sint, quin Ratramnus,
sive auctor libri de Corpore et Sanguine Domini,
ad quem tuendum hanc lucubrationem scripsimus
haeresim Calvinianam arcte teneat. Enimvero nec
castigatius nec elegantius ejusmodi haeresis exprimi
aut enuntiari potest quam his vocibus: <em>Intellige
quod non in specie, sed in virtute corpus et sanguis
Christi existant quae</em> CREDUNTUR. Nam utcunque res
sint si corpus et sanguis quae creduntur in Eucharistia,
in virtute existunt et non in specie, sumpto
nomine pro essentia et proprietate naturae, eccam
videmus puram et puram haeresim Calvinisticam. Sed
nescio quo casu sibi ipsi dissertator oculos infeliciter
effodit quos ad num. 56, applicuit in quo haec
voces QUAE CREDUNTUR neutiquam incurrunt, sed
econtra hae QUAE CERNUNTUR, quae sensum valde diversum
et catholicum significant. Revera enim quod
<nobr><sub></sub></nobr> conspicitur in Eucharistia albedo est, rotunditas,
extensio denique, objecta visibilia et humanis sensibus
faciliter accommodata, quae quidem non sunt
species et apparitiones corporis Christi et sanguinis,
sed panis et vini, quae ante fuerant, et quae Deus in
corpus et sanguinem suum permutavit, ut inquit Ratramnus
ex sancti Ambrosii libro De iis qui mysteriis
initiantur, cap. 9: <em>creatum permutat in id quod antea
non fuerat.</em> Absit tamen ut dissertatorem, virum
aliunde pium nec humillimi ingenii, tam fetidae
interpolationis aut corruptionis accusare velim, ut
inter haereticos veteratores infelicem Ratramnum
relegaret. Cum praesertim, ut inter eosdem
benigne exciperet, Petrus Allix, superstitionis
Calvinianae minister, in Galliae nostrae templo
Charentonio, ad artes tam incultas ac pinguem
Minervam confugere noluerit; uti perspectum habere
facile est ex editione Latino-Gallica anno 1672
cura ejus facta Rhotomagi apud LUCAS, et editione
Anglico-Latina alterius hominis diversae patris Londini
<nobr><sub></sub></nobr> facta anno 1686, in quibus suarum superstitionum
quantumvis sint morosi ac pertinaces defensores
ministri, vocem CREDUNTUR in locum vocis CERNUNTUR
reponere non ausi sunt. Sed quam supervacaneum
et turpe sit ejusmodi interpolatione textum
Ratramni deformare, probant affatim et passim
sparsa in hoc libro dogmata contraria: Non ergo
sunt idem quod cernuntur et quod creduntur; secundum
enim quod cernuntur, corpus pascunt corruptibile,
ipsa corruptibilia; secundum vero quod
creduntur, animos pascunt in aeternum victuros, ipsa
immortalia. Jam ergo applicata voluntate relegat
Ratramnum dissertator et videat apertis oculis numero
56 non <em>creduntur</em> sed <em>cernuntur.</em> Tum vero
continenti tempore in prospectu habeat jucundissimum
spectaculum confestim ruentis praesidii ac
rimis undique dehiscentis interpretationum, inductionum
ac glossematum quae ex hoc loco perperam
diduxit. Quae cum ita sint, nusquam verum esse
<nobr><sub></sub></nobr> potest: 1<sup>o</sup> mutationem quae in Eucharistia fit <em>in credentium
animis existere, in quibus verbi divini potentia
fidem corporis et sanguinis Christi creat Spiritus
sancti potenti virtute.</em> Ejusmodi enim creatio fidei
nullum habet in opere Ratramni vestigium. 2<sup>o</sup> Neutiquam
opponit Ratramnus eo loci his verbis <em>non
specie sed virtute,</em> essentiam seu proprietatem naturalem
corporis Christi, virtuti; sed solummodo speciem
exteriorem; quae revera in Eucharistia non
apparet nec oculis subjicitur. Cum e contra dicat
cum Paschasio num. 49: Corpus et sanguis Christi
quae fidelium ore in Ecclesia percipiuntur figurae
sunt secundum speciem visibilem; at vero secundum
invisibilem substantiam, id est divini potentiam
Verbi, vere corpus et sanguis Christi existunt.
Quis homo sanae mentis compos, sinceritatem fidei
Ratramni ex his verbis in suspicione ponat? Ex
quibus palam intelligere facile est per vocem <em>speciei</em>
non significasse naturam aut proprietatem, sed speciem
<nobr><sub></sub></nobr> et manifestationem exteriorem. Supervacaneum
igitur est sibi fingere Paschasium adversus
Ratramnum scripsisse in suo ad sanctum Matthaeum
Commentario in cap. XXVI, et Ratramnum num. 56
aliud intellexisse per <em>speciem</em> quam manifestationem
exteriorem, dum ait: Non specie carnem, sed sacramento;
hoc vero quo nunc similitudinem illius in
mysterio continet, non sit specie caro, sed sacramento.
Nam continenti sermone explicat mentem
et abundanter testificatur se per <em>speciem</em> intellexisse
patefactionem exteriorem panis et vini sub qua, id
est in sacramento, verum corpus et sanguis Christi
existere docet. Siquidem, inquit, in specie panis
est, in sacramento verum corpus Christi, sicut ipse
clamat: Hoc est corpus meum. Porro sic stantibus
Ratramni rebus, quam perperam exclamat dissertator
Ratramnum cum larvis luctari, et ait.
Quis Christi corpus esse aspectabile in ara dixit?
An Patrum testimoniis id somnium confutandum
<nobr><sub></sub></nobr> fuit? Nam facile responderi posset in hanc ipsum
ivisse sententiam, quippe cum infinitis locis repetat
hoc quod videtur esse corpus Christi, nonne est
aspectabile? Videturne nisi quod est visibile, et
fierine potest ut videatur quod videri non potest:
Sed esto dissertatoris ratio ab hac opinione sensibus
propriis perculsa abhorreat, dubium non est adversarios
quos confutat Ratramnus sibi persuasisse
nullam subsistere in Eucharistia figuram aut umbram,
sed omnia manifesta et aperta esse: quos
secuti sunt Abbaudus abbas, Walterius, prior sancti
Victoris Parisiensis, et nostra aetate recentiores
philosophi, qui quidem omnes fidem ac religionem
catholicam professi paulo alieniores placitis Aristotelicae
philosophiae, de accidentibus nulli subjecto
inhaerentibus nullam cogitationem habuerunt.</p>
<p>XL. <em>Cur dicit num. 5, 49 et 96, alibique hoc quod
supra mensam Dominicam positum est, quod celebratur
et conservatur in altari, quod ore sumitur fidelium,
esse verum Christi corpus tantum in mysterio
</em><nobr><sub></sub></nobr> <em>seu figura?</em></p>
<br><tr><th>
<br> <h4><center>RESPONSIO.</center></h4></th></tr>
<p>Nunquam Ratramnus dixit num. 5, 49, 96, nec
alibi, corpus Jesu Christi quod ore fidelium sumitur
<em>esse verum Christi corpus tantum in mysterio seu
figura.</em> Haec propositio, ut scholae loquuntur, implicaret
in terminis: Incogitabile est verum corpus
quod sit in figura et mysterio tantum, esset enim
verum et non verum corpus.</p>
<p>XLI. <em>Et vero Erigerus, sive Anonymus Cellotianus,
duas solummodo factiones exstitisse; similiter et
Paschasius et Ratramnus ait: Dicentibus quibusdam,
inquit, idem esse quod sumitur de altari quod
et illud quod natum est ex Virgine: aliis autem negantibus
et dicentibus aliud esse.</em></p>
<br><tr><th>
<br> <h4><center>RESPONSIO.</center></h4></th></tr>
<p>Ex verbis Anonymi Cellotiani jus mihi vindico ut
<nobr><sub></sub></nobr> omnes intelligant tam varias hominum fidelium discrepantesque
sententias de causa Eucharistiae non
reputari factiones, hoc est diversas partes veritati
fidei repugnantes. Observat Ratramnus num. 11
totam hanc controversiam esse inter fideles exortam.
Sed, utcunque res sit, cum Anonymus Cellotianus
scriptor sit humillimi ingenii et nullius meriti, cujus
testimonio solitario nititur persuasio eorum qui
Ratramnum et Paschasium inter se depraeliatos
fuisse sibi fingunt, tota haec controversia faciliter
dirimi potest ex lectione accurata librorum Ratramni,
Paschasii et Anonymi Cellotiani, ex quibus
perspectum habebit lector istum Anonymum nec
Ratramni mentem nec Paschasii assecutum esse.
Enimvero cum Anonymus non animadverterit Ratramnum
nunquam negare corpus de Maria natum
Virgine in Eucharistia reperiri, sed solum a corpore
quod celebratur in Ecclesia differre, scilicet a
corpore <em>nuncupativo</em> sub quo occulitur et latet verum
corpus: cum etiam Ratramnus neget solum illud
<nobr><sub></sub></nobr> corpus nuncupativum esse de Maria natum, iste
Anonymus sibi persuasit Paschasium, qui asserit
verum corpus de Maria natum esse in Eucharistia,
et Ratramnum, qui negat corpus nuncupativum esse
de Maria natum, sibi invicem esse contrarios: cum
revera, posita distinctione corporis <em>nuncupativi</em> et
<em>veri,</em> seu corporis veri occulti sub umbra corporis
figurati, faciliter conciliari et ad concordiam adduci
possint. Quod ait dissertator Ratramnum demulcendi
gratia fideles aequabiliter appellasse utriusque
opinionis patronos, sive asserentes omnia esse aperta
et manifesta, sive aliquam esse figuram in sacramento
corporis quod ore fidelium in Ecclesia sumitur;
nihil magis a sensu communi hominum alienum
esse videtur: quippe cum jussu imperatoris consulentis
respondere teneretur, et inter haereticos recensere
quos ex eorum numero cooptari, ex omnium
catholicorum suffragio, si revera negabant praesentiam
<nobr><sub></sub></nobr> corporis Christi in Eucharistia veram et realem,
necesse erat.</p>
<p>XLII. <em>Primum est quod mysterii vocabulo praepostere
abutatur: num. enim 73, 74 et 98 panem consecratum
esse mysterium docet, tum corporis in quo
Christus est natus, tum corporis Ecclesiae, quod maxime
abhorrere a vero multis documentis evicimus.</em></p>
<br><tr><th>
<br> <h4><center>RESPONSIO.</center></h4></th></tr>
<p>Nec in his numeris nec alibi Ratramnus docet
<em>panem consecratum esse mysterium,</em> sed figuram et
velum quod contegit et occulit corpus Christi. Idem
docuit Paschasius infinitis locis, speciatim cap. 4
libri de Corpore et Sanguine Domini Halmo Halberstatensis,
quem adversus hunc Ratramni locum profert
dissertator, nihil ei contrarium aut repugnans
dicit, imo vero valde propitius est in tractatu de
Corpore et Sanguine Domini, quem publici juris fecit
doctissimus monachus domnus Lucas d'Acherius
tomo XII Spicilegii, pag. 28, in quo haec verba, quae
<nobr><sub></sub></nobr> sensum Ratramni mirifice explicant, legi possunt.
In quo quidem Christi corpore et sanguine propter
sumentium horrorem sapor panis et vini remanent
et figura, substantiarum natura in corpus
Christi et sanguinem omnino conversa. Sed aliud renuntiant
sensus carnis, aliud renuntiat fides mentis:
sensus carnis nihil aliud renuntiare possunt quam sentiunt,
intellectus autem mentis et fides veram Christi
carnem et sanguinem renuntiat et confitetur.</p>
<p>XLIII. <em>Nec vero patrocinantur pseudo-Ratramni
errori orationes ecclesiasticae duae quas ille recitat
num. 85 et</em> 88.</p>
<br><tr><th>
<br> <h4><center>RESPONSIO.</center></h4></th></tr>
<p>De his orationibus Ecclesiae jam diximus supra
ad explicationem epistolae Ascelini ad Berengarium;
non alio consilio eas prodidit Ratramnus nisi ut
opinionem eorum frangeret qui sibi persuaserant
omnia esse aperta et in prospectu sensuum et oculorum
in Eucharistia, nullis umbris aut figuris obvelata:
<nobr><sub></sub></nobr> quippe cum his rogationibus peteretur a Deo,
<em>ut quod in imagine contingimus, sacramenti manifesta</em>
aut <em>manifestata participatione sumamus, ut quae
nunc specie gerimus, rerum veritate capiamus,</em> id est
<em>manifestatione,</em> haec enim vox <em>manifestatio</em> stylo Ratramni
voce <em>veritatis</em> significatur, ut supra et in
praefatione demonstravimus. Sic ad manifestationem
significandam voce <em>veritatis</em> usus est beatus Algerus
lib. I de Eucharistia, cap. 5: Unde, inquit, etiam
in fine cujusdam missae oratur et dicitur: <em>Perficiant
in nobis, Domine, quaesumus, sacramenta tua
quod continent, ut quod nunc specie gerimus, rerum
veritate capiamus.</em> Postulat quippe sacerdos ut corpus
Christi, quod sub specie panis et vini nunc
geritur, manifesta visione, sicut revera est, quandoque
capiatur; de qua visione docuimus in Evangelio
secundum Joannem: <em>Qui diligit me, diligetur
a Patre meo, et diligam eum et manifestabo ei meipsum.</em>
Et de hoc eodem sacramento legitur in passione
<nobr><sub></sub></nobr> beati Dionysii, quia dum sacrum mysterium
celebraret in carcere, apparuit ei Dominus, dansque
illi sancta dixit: <em>Accipe hoc, chare meus, quod mox
complebo tibi una cum Patre meo.</em> Ac si diceret:
Quod tibi dono, do in viatico: non mutabo in
praemio ut dem aliud, sed idipsum complebo meipsum
manifestans, etc. Observavi in praefatione
has praeces a Graecis ad Latinos fuisse traductas,
uti intelligimus ex verbis sancti Dionysii
quae superius prodidimus in responsione ad objectionem
10; at vero orationes ejusmodi sic explicatae
nulli errori possunt patrocinari: adeoque
omnis haeresis contumelia Ratramnum immunem
ac purum recognoscere necesse est. Verumtamen
vehementer allucinatum fuisse probare nititur dissertator,
auctoritate sancti Augustini, qui tractatu XXVII
in Joannem <em>manifestam participationem</em> interpretatur
usque <em>ad spiritus participationem.</em> Sed quid tum? cum
constet has orationes diu post sanctum Augustinum
<nobr><sub></sub></nobr> factas fuisse, tempore pontificatus Gelasii aut sancti
Gregorii Magni, in quorum sacramentariis codicibus
reperiuntur, nullibi vero in operibus sancti Augustini?
Haec adeo imbecilla sunt, ut responsione non egeant.
Non optabiliorem habet dissertator exitum ex interpretatione
quam alteri huic orationi inducit. <em>Perficiant
in nobis, Domine, quaesumus, tua sacramenta quod
continent: ut quae nunc specie gerimus, rerum veritate
capiamus.</em> Contendit enim obfirmato pectore sensum
hujus orationis non differre a sensu alterius his verbis
conceptae tempore Paschasii: <em>Spiritum nobis tuae
charitatis infunde, ut quos sacramentis Paschalibus
satiasti, tua facias pietate concordes.</em> Non difficile magis
probaret hymnum <em>Te Deum laudamus</em> habere
eumdem sensum cum psalmo <em>De profundis</em> CIX.</p>
<p>XLIV. Dissert. pag. 295, edit. Amstelod. et 188,
edit. Paris. <em>Perversa haec mysterii acceptio, Pseudo-Ratramnum
transfert in eam sententiam, ut passim
affirmet corpus Christi, quod est in altari, magno distare
</em><nobr><sub></sub></nobr> <em>intervallo ab eo in quo Christus natus est: quantum
inter signum rei, scilicet, et rem significatam debet
discrimen interesse.</em></p>
<br><tr><th>
<br> <h4><center>RESPONSIO.</center></h4></th></tr>
<p>Nec vanum nec perversam interpretationem voci
<em>mysterii</em> inducit Ratramnus: aperte et clare sensum
suum explicat numero 9, cui addere vel detrahere
quidquam horribile est et pertimescendum. Si nulla
sub figura mysterium illud peragitur, tum mysterium
non recte vocitatur. Quoniam mysterium dici non
potest in quo nihil est abditum, nihil a corporalibus
sensibus remotum, nihil aliquo velamine contectum.
Quis in his veritatis amplissima vestigia non perspiciat?
Quis haec convenire Eucharistiae dubitet? in
qua fides et intellectus objectum habent corpus et
sanguinem Christi absconditum, sensus vero solitarias
species panis et vini susperstites perspiciunt, ut
eodem numero 9 ait Ratramnus. De reliquo nihil officit
legibus rectae rationis aut Christianae religionis
<nobr><sub></sub></nobr> differentiam recognoscere inter corpus Christi velatum
et idem corpus editum et manifestum, corpus
<em>circumscriptive</em> locatum ut philosophi loquuntur, et
idem corpus spirituale et <em>definitive</em> positum. Haec
differentia substantiam corporis non spectat, sed
varios existendi modos. Quid vetat multam agnoscere
discrepantiam inter corpora nostra viva et eadem
post resurrectionem rediviva? Nunquid non
apostoli summam agnoverunt differentiam inter
corpus Christi gloriosum et splendidum die transfigurationis
et idem corpus die transfigurationis et
mortis lacerum et truncum. Nihil obstat igitur admittere
discrimen et intervallum maximum inter
corpus Christi natum de Virgine, passum et cruci
affixum, factum spectaculum mundo et hominibus,
et idem corpus velatum, absconditum figuris et umbris
involutum in Eucharistia, impalpabile et nullis
sensibus obnoxium. Beatus Algerus, Berengarii adversarius,
dixit hoc corpus esse IPSUM ET NON IPSUM:
<nobr><sub></sub></nobr> idem Lanfrancus, Cantuariensis archiepiscopus. Insuper
omittere non debemus secundum Algerum
duplicis generis corpus Christi consistens in sacramento
Eucharistiae, scilicet nuncupativum, quod
speciebus panis et vini umbris et figuris constat;
alterum verum et proprium de Maria Virgine assumptum,
sub nuncupativo occultum et delitescens,
oculos ac sensus hominum fallens. De quibus ait
Ratramnus: <em>Non quod duarum sint existentiae rerum;</em>
et quidem rotunde et verissime, cum ipse
doceat num. 30 panem et vinum in corporis et sanguinis
Christi conversa substantiam, et dicat num.
28: Non enim putamus ullum fidelium dubitare
panem illum fuisse corpus Christi effectum, quod
discipulis donans dicit: <em>Hoc est corpus meum quod
pro vobis datur;</em> sed neque calicem dubitare sanguinem
Christi continere de quo ibidem ait: <em>Hic est
calix,</em> etc. Respondebit fortasse dissertator haec omnia
non significare corpus de Maria Virgine natum,
<nobr><sub></sub></nobr> mortuum et sepultum. Sed ejusmodi objectionem
retaliare non difficile est, cum ipse Ratramnus dicat
sanguinem pro salute effusum esse a fidelibus epotum,
<em>quo non solum redimeremur, verum etiam potaremur,</em>
ut supra observavimus ex numero 24.</p>
<p>XLV. Pag. 295, edit. Amstel. et 198 Parisiensis.
<em>At Pseudo-Ratramnus corpus quod per mysterium
existit, hoc est quod existit in intellectu fidei post admonitionem
figurae, symboli vel mysterii, quod false
putat corpus divinum ac spirituale et invisibile ab
Hieronymo indicatum: hoc, inquam, corpus a corporali
et proprio sive humano Christi corpore discriminat
et secernit recte, sed illud impie quod proprio corpori
esse locum in altari negat.</em></p>
<br><tr><th>
<br> <h4><center>RESPONSIO.</center></h4></th></tr>
<p>Neutiquam sibi finxit Ratramnus corpus Christi
in Eucharistia existere per mentem sive per operationem
intellectus. Ejusmodi chimera <em>seu ens rationis</em>
<nobr><sub></sub></nobr> nunquam ei in animum incurrit; ab eo igitur corpore
plantastico verum ac naturale non discriminat
aut secernit, sed potius a corpore nuncupativo, ut
ait Algerus, quod verum et proprium occulit et operculat.
Minime etiam negat Ratramnus verum proprium
corpus Christi in Eucharistia existere, de quo
ait num. 49. Quod corpus et sanguis Christi, quae
fidelium ore in Ecclesia percipiuntur, figurae sunt secundum
speciem visibilem; at vero secundum invisibilem
substantiam, id est divini potentiam Verbi,
vere corpus et sanguis Christi existunt. At si <em>vere</em>
existunt, non existunt <em>per mentem.</em> Existere enim
per mentem est ficte et plantastice existere; quemadmodum
<br>Desinit in piscem mulier formosa superne.</p>
<p>Insuper non negat Ratramnus impie, ut ei affingit
dissertator, proprio corpori esse locum in altari.
Qui cum conceptis verbis doceat num. 24, corpus
<nobr><sub></sub></nobr> de Virgine sumptum et pro salute credentium in
cruce suspensum nostris saeculis exhibuit, et ex eo
sanguinis undam effudit, quo non solum redimeremur,
verum etiam potaremur. Enim vero cum redempti
non simus sanguine ficto aut commentitio,
sed vero, non potamur ficto vel imaginario sanguine,
sed vero, scilicet eodem pro redemptione generis
humani effuso. Si per <em>proprium corpus</em> intelligatur
corpus suis proprietatibus, pondere, dimensionibus,
affectibus palpabile et sensibus accommodatum, revera
locum non habet in altari ejusmodi corpus. Sed
si per <em>proprium</em> intelligatur verum, spirituale, a
captu sensuum alienum, tam credidit Ratramnus verum
corpus Christi de Virgine natum in Eucharistia
reperiri, quam fideles omnes credant corpora quibus
tum utimur eadem fore rediviva, et gloriosa, et
spiritualia post resurrectionem.</p>
<p>XLVI. <em>In eo aberrat</em> Ratramnus, inquit dissertator
pag. 187 edit. Paris., 295 edit. Amstelod., <em>quod et
</em><nobr><sub></sub></nobr> <em>sacramentum esse symbola arbitretur integra et mutationis
omnis expertia, rem cujus sunt sacramenta
ipsum esse corpus in quo Christus natus.</em></p>
<br><tr><th>
<br> <h4><center>RESPONSIO.</center></h4></th></tr>
<p>Nullam ait Ratramnus conspici mutationem exteriorem
in speciebus eucharisticis sive in symbolis
panis et vini: et quidem jure merito; sed apertissime
docet panis et vini substantiam in corpus et
sanguinem Jesu Christi mutari, num. 15 et 30, in
quibus ait: Panem et vinum in corporis et sanguinis
conversa substantiam a credentibus sumenda,
quod ipsi Centuriatores Magdeburgenses recognovere.
At vero quod ait, rem sacramenti ipsum
esse corpus in quo Christus natus est, idem dixit
beatus Algerus lib. IV. Eucharistiae, cap. 5: Conficitur
autem sacrificium duobus, sacramento et re
sacramenti, id est Christi corpore; et infra:
Aliud est ergo sacramentum quam res sacramenti,
<nobr><sub></sub></nobr> id est corpus Christi. Quis tamen in eo aberrare
Algerum dicat?</p>
<p>XLVII. <strong>(Pag. 295 edit. Amstelod., 189 edit. Paris.)</strong>.
<em>Connexum cum hoc priore erroris capite alterum est,
quo omne mysterium peragi fide censet: et ut proxime
citato loco dixit, panem qui corpus Christi figurate
et in mysterio dicitur ore fidelium accipi ut sit mysterium,
hoc est, ut fides signum istud esse intelligat
corporis Christi.</em></p>
<br><tr><th>
<br> <h4><center>RESPONSIO.</center></h4></th></tr>
<p>Nunquam censuit <em>omne mysterium peragi fide,</em> nec
ex libris ejus tam pravum dogma intelligi potest.
Mysterium, secundum Ratramnum, est objectum
fidei nostrae, quia interius continet quod sensuum
exteriorum vires superat. Nusquam etiam dixit <em>corpus
figurate dicitur accipi ut sit mysterium:</em> ad id
probandum conceptis verbis ex lucubratione Ratramni
excerptis, non nisi contemptim dissertator
<nobr><sub></sub></nobr> provocari potest.</p>
<p>XLVIII. <strong>(Pag. 295 edit. Amstelod., 189 Paris.)</strong>.
<em>Num. 44, sacramentum sive mysterium constare ait
ex duobus, et pane visibili et verbo Dei. De Christi
corpore quod eo pane intimatur, intellectu creditur,
sic mysterium intellectu et fide peragi.</em></p>
<br><tr><th>
<br> <h4><center>RESPONSIO.</center></h4></th></tr>
<p>Ut falsi convincam dissertatorem, exscribenda
sunt verba num. 44, ex quibus contrarium intelligitur
faciliter. Confitemur quod in sacramento
corporis et sanguinis Domini quidquid exterius sumitur,
ad corporis refectionem aptatur; verbum
autem Dei, qui est panis invisibilis invisibiliter in
illo existens sacramento, invisibiliter participatione
sui fidelium mentes vivificando pascit. An ex his
aliud intelligi potest quam Verbum Dei Christum
Dominum panem invisibilem a fidelibus perceptum
in sacramento Eucharistiae? Hoc dixit clarissime
Paschasius libro de Corpore et Sanguine Domini,
<nobr><sub></sub></nobr> cap. 8. O homo, disce aliud gustare quam quod ore
carnis sentitur; aliud videre quam quod oculis istis
carnis monstratur: disce quia Deus spiritus illocaliter
ubique est, intellige quia spiritualia haec sicut nec localiter,
sic utique nec carnaliter ante conspectum divinae
majestatis in sublime feruntur. Et antea cap. 5:
Bibimus quoque et nos spiritualiter et comedimus
spiritualem Christi carnem, in qua vita aeterna esse
creditur. Et cap. 6: Porro illud fidei sacramentum
jure veritas appellatur. Veritas ergo est dum
corpus Christi et sanguis virtute Spiritus et Verbo
ipsius ex panis vinique substantia efficitur; figura
vero dum sacerdos, quasi aliud exterius gerens, ob
recordationem sacrae passionis ad aram, quod semel
gestum est, quotidie immolat Agnum. Eadem apud
Algerum ad aperturam libri de Eucharistia invenies.</p>
<p>XLIX. <em>Num. 95: Sacramentum aliquid secreti continere:
et aliud esse quod visibiliter appareat, aliud
</em><nobr><sub></sub></nobr> <em>vero quod invisibiliter sit accipiendum: id est, ex illius
mente quod non sit in eo pane sanctificato qui
videtur, sed in credentium spiritu in fide quae latet.</em></p>
<br><tr><th>
<br> <h4><center>RESPONSIO.</center></h4></th></tr>
<p>Hanc conclusionem, scilicet sacramentum aliquid
secreti continere et aliud esse quod visibiliter appareat,
aliud quod invisibiliter sit accipiendum, orthodoxam
et catholicam, assumit ex S. Isidoro episcopo
Hispalensi lib. VI Originum cap. 19, apud
quem continentibus scriptis haec leguntur: Sacramentum
est in aliqua celebratione, cum res gesta
ita sit ut aliquid significare intelligatur quod sancte
accipiendum. Eamdem sacramenti definitionem
prodidit Paschasius initio capitis 3 libri de Corpore
et Sanguine Domini: Sacramentum igitur est
quidquid in aliqua celebratione divina nobis quasi
pignus salutis traditur, cum res gesta visibilis longe
aliud invisibile operatur quod sancte accipiendum
<nobr><sub></sub></nobr> sit. Hanc definitionem ad mentem et ex mente
Ratramni explicat integro capite 3, quod hic exscribere
non opus est. Adeoque tam vanum et injurium
est ascribere Ratramno, corpus Christi in Eucharistia
tantummodo per operationem intellectus existere,
quam supervacaneum et futile Paschasio.</p>
<p>L. <em>Similiter num.</em> 49, inquit dissertator pag. 190
edit. Paris., Amstelod. 295, <em>corpus et sanguis Christi
quae sic appellantur et sunt figurate, inquit, quae
fidelium ore sumuntur, figurae sunt secundum speciem
visibilem: at vero secundum invisibilem substantiam;
id est divini potentiam Verbi, vere corpus et sanguis
Christi existunt. Invisibilis substantiae Pseudo-Ratramno
virtus est Verbi divini cui animus credit. Sic
homo scelestus</em> (scilicet Ratramnus) <em>verbis catholicis
invisibilis substantiae aliisque, quibus misere ac per
vim detortis abutitur, Gallicis interpretibus fraudi
fuit, qui hunc locum reddidere</em> PAR LA PUISSANCE DU
VERBE DIVIN; <em>cum ille non per potentiam, sed secundum
potentiam Verbi dixerit.</em></p>
<br><tr><th>
<br> <h4><center><nobr><sub></sub></nobr> RESPONSIO.</center></h4></th></tr>
<p>Ex omnibus interpretibus Gallicis hujus tractatus
Ratramni ego solus catholicus homo, haec verba
<em>secundum potentiam Verbi</em> per haec traduxi: <em>la puissance
du Verbe.</em> Petrus Allix, Charentonii templi
minister superstitionis Calvinianae, ad mentem dissertatoris
traduxit in editione anni 1672 Rhotomagi
facta. Antea Augustinus Marloratus anno 1561 reddiderat
<em>selon la puissance.</em> Sed cum fidus interpres
plus sensum quam verbum verbo reddere curare
debeat, nec ceperim consilium faciendae glossae,
nec versionis interlinearis, sed traductionis accuratae
et castigatae, dubitandi locus non relinquitur
quin per has voces <em>secundum potentiam, per potentiam</em>
intellexerit; cum hac ipsa dicendi ratione utatur
num. 443: et quia longe aliud per potentiam
invisibilem existunt quam visibiliter appareant; ut
significet quod dicere voluit num. 49, scilicet, secundum
<nobr><sub></sub></nobr> invisibilem substantiam, id est divini potentiam
Verbi, vere corpus et sanguinem Christi
existere.</p>
<p>LI. <strong>(Pag. 296 edit. Amstelod., Paris 190.)</strong> <em>Et panis
substantiam in substantiam corporis Dominici per fidem
convertit.</em></p>
<br><tr><th>
<br> <h4><center>RESPONSIO.</center></h4></th></tr>
<p>Hoc falsum et commentitium est. Nunquam sic
locutus est noster Ratramnus. Luce meridiana clarius
demonstravimus supra, semper spectasse corpus
et sanguinem Christi in mysterio Eucharistiae
tanquam objectum, non tanquam effectum fidei:
adeoque antevertere praesentiam corporis in Eucharistia
operationem fidei</p>
<p>LII. <strong>(Eadem pagina 296 Amstel., et Paris. 190.)</strong>
<em>Eodem intellectu num. 68 panem corporis Christi duo
complecti dicit, et id quod vadit in corpus, et id quod
est panis vitae aeternae Verbum Dei scilicet, cui dum
</em><nobr><sub></sub></nobr> <em>creditur, animus Christi corpore pascitur ac potatur.</em></p>
<br><tr><th>
<br> <h4><center>RESPONSIO.</center></h4></th></tr>
<p>Omnes homines sciunt nutritionem animae per
communionem corporis fieri, non vero fieri per conversionem
dicti corporis in substantiam animae. Sed
falsum est Ratramnum nihil aliud intelligere per
corpus Christi quam quod modo sensibili intrat in
os et deglutitur in stomachum et <em>Verbum Dei cui
creditur.</em> Nam econtra eo numero 68 observat S.
Ambrosium, cujus verba in medium profert, velle
mentionem facere de pane qui est corpus Christi,
et animae nostrae substantiam fulcit, non in quantum
intrat in corpus, sed est panis vitae aeternae.
Ergo manifestum, inquit, de quo pane loquitur,
de pane videlicet corporis Christi, qui non
ex eo quod vadit in corpus, sed ex eo quod panis
sit vitae aeternae, animae nostrae substantiam fulcit.
Hoc valde catholicum et orthodoxum est, nec
<nobr><sub></sub></nobr> significat corpus Christi esse Verbum Dei, cui dum
creditur animus pascitur et potatur, licet credere
Verbo Dei et diligere Deum ex toto corde et ex tota
anima necesse sit, ut ipsum verum Christi corpus
utiliter percipiatur.</p>
<p>LIII. <strong>(Pag. 296 edit. Amstel)</strong>. <em>Num. 72 carnem
Christi spiritualem ex duobus componi, specie quam
gerit exterius et spirituali Verbi divini potentia, invisibili
efficientia divinaque virtute Verbi Dei cui creditur.</em></p>
<br><tr><th>
<br> <h4><center>RESPONSIO.</center></h4></th></tr>
<p>Haec omnia commentitia sunt: eo loci non cogitat
de compositione carnis spiritualis Christi, modos
solummodo diversos ac discrepantes explicat quibus
consistere solet intelligi corpus Christi, scilicet, in
utero beatae Virginis et in cruce. Tum loquitur de
corpore nuncupativo Eucharistiae. Continenti scripto
ostendit carnem spiritualem Christi, sive assumptam
ex beata Virgine gloriosam, quae animae vitam
<nobr><sub></sub></nobr> immortalem subministrat, esse effectum potentiae
spiritualis et efficacitatis invisibilis et virtutis Dei,
quae aliud est secundum quod sensibus subjicitur ac
percipitur quam quod creditur et fide intelligitur.
Quidquid enim, in ea vitae praebet substantiam, spiritualis
est potentiae et invisibilis efficientiae divinaeque
virtutis; atque aliud longe consistit secundum
quod exterius conspicitur, atque aliud secundum
quod in mysterio creditur. Paschasius idem dicit,
cum omnibus catholicae fidei defensoribus, cap. 11,
de corpore et sanguine Domini: Et dabit sacerdoti
qui advertat omnem sanctificationem mystici sacrificii
et efficaciam quomodo sensibilis res intelligibiliter
virtute Dei per verbum Christi et carnem ipsius
ac sanguinem divinitus transferatur. Et cap. 4:
Sed figura esse videtur dum frangitur, dum in
specie visibilili aliud intelligitur quam quod visu
carnis et gustu sentitur, dumque sanguis in calice
simul cum aqua miscetur. Porro illud fidei sacramentum
<nobr><sub></sub></nobr> jure veritas appellatur. Veritas ergo est
dum corpus Christi et sanguis virtute Spiritus in
verba ipsius ex panis vinique substantia efficitur.</p>
<p>LIV. <strong>(Pag. 296, edit. Amstelodam., 191 Paris.)</strong>
<em>Num. 77 Ratramni: Verum corpus est, inquit,
quod sentit animus cogitando: est in intelligentia fidei,
invisibili quidem et spirituali, sed quam animus ipse
percipit. En quomodo Christi corpus est in mysterio
in mente credentium Verbo Dei; extra mentem in altari
non est.</em></p>
<br><tr><th>
<br> <h4><center>RESPONSIO.</center></h4></th></tr>
<p>Exscribere tantummodo opus est concepta verba
ex hoc numero 78, ut perspiciat lector quam supervacaneum
sit ejusmodi opinionem ascribere Ratramno
et suasionem <em>non esse extra mentem in altari corpus
Christi;</em> ait enim: Aliud est quod exterius geritur,
aliud quod per fidem creditur. Nunquid non hoc
verum est cum exterius species tantum videantur
<nobr><sub></sub></nobr> panis et vini, et interius existere corpus Christi
vere credatur? Ad sensum quod pertinet corporis
corruptibile est; quod fides vero credit, incorruptibile.
Estne in his aliquid commentitii et falsi?
cum species quotidie corrumpantur, corpus vero
Christi quod fidei objectum est, nulla corruptione
violetur. <em>Exterius quod apparet non est ipsa res.</em> Albedo,
rotunditas, sapor panis, odor vini, sunt ne corpus
Christi? <em>Sed imago rei</em> nunquid non revera sunt
imago, figura, velamen, operculum, quo fallit oculos
hominum? <em>Mente vero quod sentitur, veritas rei,</em> cum
res ipsa sit corpus Christi, veritas rei est veritas
corporis Christi: et cum sit veritas non chimaera
nec ens rationis, an per solam cogitationem mentis
existit et non per se verum et solidum mentis objectum?</p>
<p>LV. <strong>(Edit. Amstelodam. pag. 296, Paris. 191.)</strong>
<em>Num. 89 et 94. Ratramnus fide spiritualiter animam
pasci ait, dum non attenditur quod corpus pascit quod
</em><nobr><sub></sub></nobr> <em>dente premitur, quod per partes comminuitur, sed
quod in fide spiritualiter accipitur, innues nimirum
extra fidem nihil esse nisi quod corpus pascit, dente
premitur. Nec dici posse, quod profitetur Ecclesia
Dei cum Paulo et Augustino, imo cum Christo Domino.
Quod videtis est corpus meum.</em></p>
<br><tr><th>
<br> <h4><center>RESPONSIO.</center></h4></th></tr>
<p>Jam observavimus nutritionem animae procuratam
carne et sanguine Christi non fieri, instar nutritionis
naturalis, per conversionem carnis ipsius in
substantiam animae, sed per infusionem gratiae fidei,
spei et charitatis. Sed haec non praepediunt quominus
sit verum Christi corpus, cujus commistione et
receptione procuratur nobis nutritio spiritualis per
spiritualem spiritus Dei potentiam et virtutem. Quae
cum ita sint, animadvertere necesse est quam vehementer
allucinatus sit dissertator, dum asserit Ratramnum
significare voluisse praeter fidem in Eucharistia
<nobr><sub></sub></nobr> nihil reperiri nisi quod ad nutritionem corporis
conducibile sit; hoc enim non dicit Ratramnus, sed
quod cum fide spiritualiter accipitur praestare nutritionem
animae. Maxima enim differentia est inter
fidem et id quod cum fide percipitur, sicut inter
visum et objectum visus. Cum Ratramno mirabiliter
convenit Paschasius, discrimen statuens
inter homines digne aut indigne ad sacram corporis
Christi communionem accedentes. Ecce
omnes indifferenter quam saepe sacramenta altaris
percipiunt: percipiunt plane, sed alius carnem Christi
spiritualiter manducat et sanguinem bibit, alius
vero non, quamvis buccellam de manu sacerdotis
videatur percipere. Ad id vero quod ait dissertator,
Ratramnum docere eo loci nec dici posse quod
profitetur Ecclesia Dei cum Paulo et Augustino, imo
cum Christo Domino: Hoc quod videtur est corpus
meum, quamvis jam infinitis locis hoc axioma
explicuerimus, non melius respondere possumus
quam his verbis beati Algeri lib. I de Eucharistia,
<nobr><sub></sub></nobr> cap. 11. Item Augustinus ad Irenaeum: Non hoc
quod videtis manducaturi estis, ipsum quidem et non
ipsum, ipsum invisibiliter et non ipsum visibiliter.
Unde subditur: Si necesse est visibiliter illud celebrari,
necesse est invisibiliter intelligi. Quia ergo
corpus Domini spirituale non est corporalis esca,
sed spiritualis, et necesse invisibiliter, illud intelligi.
Sic fatur fortissimus fidei catholicae defensor
adversus Berengarium, apposite quidem ad mentem
tuendam et sententiam Ratramni nostri, quem nemo
homo catholicus erroris aut haeresis crimine accusare
potuit eo quod dixerit. Hoc quod videtis in Eucharistia
non est ipsum corpus Christi, quia non est
visibile nec palpabile; sed est ipsum quod sub speciebus
visibilibus revera est occultum et absconditum
panis et vini, quae antea fuerunt, et jam in substantiam
corporis et sanguinis Christi a fidelibus
<em>sumenda</em> vel <em>sumendam</em> conversa sunt.</p>
<p>LVI. <strong>(Ibid.)</strong> <em>Eam ob rem num. 15, negat corpus panis
</em><nobr><sub></sub></nobr> <em>esse mutatum. Cur? Corporaliter namque, inquit,
nihil in eis cernitur esse permutatum. Sane, sed creditur
tamen.</em></p>
<br><tr><th>
<br> <h4><center>RESPONSIO.</center></h4></th></tr>
<p>Non negat num. 15, corpus panis esse mutatum,
sed probat numeris continentibus, aitque solummodo
mutationem externam sensibus humanis non percipi,
de quo nemini homini dubium subolet, Corporaliter
namque, inquit, in eis nihil cernitur esse
permutatum. Fatebuntur igitur necesse est aut mutata
esse secundum aliud quam secundum corpus.
Et in fine hujus numeri postquam probavit necesse
esse aliquam mutationem fieri in Eucharistia, ait:
Aut si hoc profiteri voluerint, compelluntur negare
corpus esse sanguinemque Christi quod nefas est
non solum dicere, verum etiam cogitare. Quid
vero nervosius his verbis Ecclesiae catholicae doctrinae
<nobr><sub></sub></nobr> patrocinari potest? Et haec miror nunquam dissertatorem
attentis animis reputasse.</p>
<p>LVII. <strong>(Ibid.)</strong> <em>Et num. 16 mutationem esse ait figuratam
et spiritualem, ut diximus, quae fiat per fidei
intellectum.</em></p>
<br><tr><th>
<br> <h4><center>RESPONSIO.</center></h4></th></tr>
<p>Hoc falsum est, nunquam sic locutus est Ratramnus,
nec dixit hanc mutationem effieri per fidei
intellectum. Imo vero subjicit ejusmodi mutationem
fieri debere ex pane et vino in corpus et sanginem
Christi, ut ait num. 30, panem et vinum in corporis
et sanguinis conversa substantiam virtute et potentia
Verbi divini. Revera docet ejusmodi mutationem
non fieri modo sensibili et corporeo, sed spirituali
et a sensibus remoto ut dixerunt Paschasius,
Algerus, Lanfrancus et omnes scriptores catholici.
Quamobrem sic fatur Ratramnus num. 16, <em>sub</em> velamento
corporei panis, corporeique vini <em>spirituale
corpus Christi spiritualisque sanguis existit:</em> quia licet
<nobr><sub></sub></nobr> corpus sit verum, nulli mentis cogitationi subjectum,
est tamen spirituale et gloriosum, ad instar
corporum nostrorum cum post resurrectionem revixerint:
quae quidem erunt eadem quae sunt hodie
in terris viva, licet in coelis et gloria rediviva, et a
seipsis mortalibus per substantiam immortalitatis
discrepantia. Quae continenti sermone dixit Ratramnus,
sinceritatem fidei ejus tam perspicue confirmant
ut nulla res infirmare possit: Non quod
duarum sint existentiae rerum inter se diversarum,
corporis videlicet et spiritus, verum una eademque
res; secundum aliud species panis et vini consistit,
secundum aliud autem corpus et sanguis Christi.
Nihil fidei catholicae convenientius dici potest, nec
internoscere possum rationem quia commotus dissertator
ex his verbis intelligat significari, <em>in altari
substantiam panis duntaxat, cujus admonitu corpus
Christi quod creditur animos credentium et vivificare:</em>
et eo quod concipitur, corpus Christi spirituale nuncupari;
<nobr><sub></sub></nobr> nam e contra cum mutationem panis et vini
in corpus et sanguinem Christi recognoscat, speciesque
corporeas ac sensibiles non habere existentiam
diversam a corpore Christi spirituali seu glorioso,
consectaneum manifestum est. Ratramnum
non potuisse intelligere quod in hoc mysterio substantia
sit duntaxat panis, cujus admonitu corpus
quod creditur, animam pascit ac vivificat, et eo
quod concipitur corpus spirituale nuncupatur.</p>
<p>LVIII. <strong>(Pag. 276 edit. Amstelod. et 191 edit. Paris.)</strong>
<em>Ex quo consectarium necesse est esse quod ultro
et aperte ait num. 40, Dominicum corpus et sanguinem
Dominicum symbola appellari, quoniam ejus sumunt
appellationem, hoc est veri corporis et sanguinis,
in quo Christus est natus, cujus existunt sacramentum,
cujus memoriam et fidem excitant.</em></p>
<br><tr><th>
<br> <h4><center>RESPONSIO.</center></h4></th></tr>
<p>Symbola non omnino nuncupantur corpus Christi
<nobr><sub></sub></nobr> eo quod in memoriam revocent istud corpus, aut
ejus fidem excitant, sed quia sacramenta et mysteria
rerum quas continent nomina sortiantur. Ea de
causa vocat Eucharistiam beatus Algerus <em>corpus
nuncupativum Jesu Christi,</em> quoniam in ea ejusdem
figura sunt ac velamen. Enimvero ejusmodi species
ac figurae ad similitudinem corporis Christi accedunt,
ejusque imaginem praeseferunt, non quia ejus
memoriam revocant, sed quia corpus nutriunt, non
secus ac Verbum Dei, quod est panis vivus descendens
de coelo, sui participatione fideles animas nutrit
et recreat. Quia sicut hujus visibilis panis
vinique substantia exteriorem nutrit et inebriat hominem,
ita Verbum Dei, quod est panis vivus, participatione
sui fideles recreat mentes.</p>
<p>LIX. <strong>(Pag. 296. Amst., pag. 192. Paris.)</strong> <em>Non est
autem praetereundum quod insigni audacia Patrum
testimonia, quibus abutitur Pseudo-Ratramnus, corruperit,
Ambrosii praesertim et Augustini. De Ambrosio
</em><nobr><sub></sub></nobr> <em>certe jam praemonuit antistes illustrissimus Petrus
de Marca, in eo testimonio quod impostor recitat
num. 59, haec verba fuisse expuncta:</em> Hoc quod conficimus
corpus ex Virgine est.</p>
<br><tr><th>
<br> <h4><center>RESPONSIO.</center></h4></th></tr>
<p>Non infecit nec corrupit S. Ambrosium Ratramnus
cum eum locum ex libro. De iis qui mysteriis initiantur,
cap. 9, in medium adducit; neque illustrissimus
ac doctissimus Petrus de Marca eo corruptionis
crimine unquam accusavit. Hoc intelligere facile
est ex ejus epistola ad domnum Lucam d'Acherium,
relata tomo V Spicilegii. Sed observat tantummodo
bene ac sapienter potuisse Ratramnum
haec verba ejusdem capitis S. Ambrosii: <em>Hoc quod
conficimus corpus ex Virgine est.</em> quae superius in
eodem capite occurrunt, interpositis quinquaginta
lineis. Eadem verba proferre poterat. Paschasius,
nec tamen propterea Ambrosii corruptor audiet. Sed
si bona fide agamus, an potest jure merito depravationis
<nobr><sub></sub></nobr> et corruptionis accusari scriptor ecclesiasticus,
et crimine expunctoris et impostoris postulari
propter omissa quaedam verba a loco citato intercapedine
quinquaginta linearum distantia? Absit. Sed
si percontarer ab omnibus rei litterariae Patribus
conscriptis quid sit textum auctoris corrumpere,
concorditer responderent esse vocem ex textu expungere,
et ejus ope sensum haereticum pro catholico
inducere et auctori ascribere. Ejusmodi criminis
exempla perspiciet lector amplissima in Colloquio
critico de sphalmatis virorum in re litteraria
illustrium, in opusculis Marcelli Ancyrani compactum.
Sed interim animadvertat dissertatoris audaciam
pag. 184, in qua assumptis his verbis Ratramni
ex numero 56: Intellige quod non in specie, sed
in veritate corpus et sanguis Christi existunt quae
cernuntur, quae sensum catholicum et omnino orthodoxum
praestant, dissertator expunxit hoc verbum
<em>cernuntur,</em> et scripsit in textu Ratramni, <em>creduntur,</em>
<nobr><sub></sub></nobr> ut dictum Ratramnum haeresis Calvinianae
crimine convinceret, uti jam observavimus in responsione
ad objectionem 39, quam hic repetere
fastidiosum et supervacaneum videretur.</p>
<p>LX. <strong>(Pag. 193 Paris., et 296 Amstelod.)</strong> <em>Jam
in Augustini verbis haud paulo levior. Nam cum dixerit
sanctus doctor in sermone ad infantes superius
allato:</em> Mysterium vestrum accipitis, <em>legisse videtur
Pseudo-Ratramnus, num.</em> 95. Mysterium Domini accipitis.
(Sic enim habent editiones ejus libri omnes
a prima, quae anno 1522 prodiit, praeter postremam
anni 1686.) Nec vero <em>sine consilio hunc Augustini
locum sic interpolavit. Nempe ut statim colligeret panem
consecratum tam esse mysterium nomine quam
est mysterium nostrum, hoc est tam esse tantummodo
signum corporis Dominici quam est tantummodo
signum credentis populi.</em></p>
<br><tr><th>
<br> <h4><center>RESPONSIO.</center></h4></th></tr>
<p>Ad haec respondere facile est, editionem Ratramni
<nobr><sub></sub></nobr> anni 1686, ad quam curationem non levem habui,
caeteris anteferendam esse, cum praesertim ex antiquo
codice manuscripto octingentorum annorum
abbatiae Lobiensis expressa sit, cum cura et fide
singulari. Caeterum si interpolationis contumelia sordescat
Ratramnus propter haec verba <em>mysterium Domini
accipitis,</em> loco istorum <em>mysterium vestrum accipitis,</em>
eadem notandus erit S. Fulgentii sermo qui
occurrit in fine epistolae ad Ferrandum diaconum
cum hac lectione, <em>mysterium Domini accipitis.</em> Hoc
perspectum habere facile est ex editione operum
S. Fulgentii facta Lugduni Sebusianorum cura et
studio Patris Theophili Rainaudi, Jesuitae non indocti
nec imbecilli. Sed utcunque res sit, si praeter
auctoritatem antiquitatis codicis manuscripti Lobiensis
aliquis conjecturae locus inter viros litteratos
esse possit, existimo potius legendum <em>mysterium vestrum
accipitis</em> quam <em>mysterium Domini,</em> cum ipse
Ratramnus linea superiori dixerit <em>mysterium vestrum
</em><nobr><sub></sub></nobr> <em>in mensa Domini positum est;</em> adeoque justum
magis videtur et aequum de fide Ratramni potius ex
antiquo octingintorum annorum codice judicare
quam ex recentioribus ab haereticis hominibus,
primis hujus libri editoribus, corruptis et interpolatis.
De reliquo conjectura dissertatoris adeo fallax
est, ut non obscurum sit dissertatorem nimio contra
Ratramnum studio abreptum fuisse.</p>
<p>LXI. <strong>(Pag. ibidem.)</strong> <em>Sic rursum num. 33, cum
Augustinus a nobis citatus dixerit, suaviter atque
utiliter recondendum in memoria mysterium passionis,
ipse, expunctis detractisque vocibus duabus prioribus,</em>
fideliter recondendum <em>exhibuit. Quae interpolatio,
tametsi alibi per se levis possit videri, eo tamen consilio
est ab isto adhibita ut ex eo colligat mysteria a
fidelibus peragi sua fide, non ab ipso Deo in symbolis
sanctificatis.</em></p>
<br><tr><th>
<br> <h4><center>RESPONSIO.</center></h4></th></tr>
<p><nobr><sub></sub></nobr> Hoc probandum incumbit dissertatori, Ratramnum
eo consilio interpolasse Augustinum: sed tam leve
peccatum est ejusmodi interpolationis et futile, ut
pro nihilo habuerint Calviniani, nec sibi ullatenus
patrocinari existimaverint. Nam in editionibus Ratramni
quarum curationem habuere, scripserunt
<em>suaviter atque utiliter</em> non <em>fideliter,</em> ut potissime intelligitur
ex editione recentissima Londini facta anno
ipso 1681, et ex editione domini Petri Allix templi
Charentonii ministri, anno 1672, et omnibus aliis
cura et studio hominum protestantium publicatis ab
anno 1532. Insuper si ejusmodi conjecturam, levem
quantumvis et futilem, contumaciter tuendam recipere
velit dissertator, appello ad sensum communem
virorum doctorum. Quis enim sibi persuadeat posse
in memoriam nostram revocari carnem Christi pro
salute hominum cruci affixam <em>suaviter et utiliter.</em>
Si non <em>fideliter,</em> et quomodo <em>fideliter?</em> Si non <em>suaviter</em>
et <em>utiliter,</em> quid ergo sibi vult dissertator nisi quadam
<b>ἰδιοσυγκρισίᾳ</b> ex pumice aquam extrahere?</p>
