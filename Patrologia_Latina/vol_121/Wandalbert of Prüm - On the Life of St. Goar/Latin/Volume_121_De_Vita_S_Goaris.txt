VITA SANCTI GOARIS
AUCTORE WANDALBERTO.
<br><small>(Apud Mabill, Act. SS. ord. S. Bened., tom. II, ex Surio, ad ms. cod. S. Remigii Rhemensis aucto et emendato.)</small><br> </center></h4>
 <h4><center>In Christi nomine Prologus WANDALBERTI diaconi in Vitam et actus atque miracula
B. GOARIS, editus ad illustrem virum MARCUVARDUM, abbatem monasterii Prumiae, incipit
feliciter. </center></h4>
<p><nobr><sub></sub></nobr> 1. Miracula divinorum operum humano generi fide
semper integra esse suspicienda et devota glorificatione
narranda, Scriptura sancta commonente et
angelo hoc ipsum Tobiae sancto praecipiente didicimus.
Plurima tamen eorum quae aut per semetipsam
<nobr><sub></sub></nobr> Christi potentia efficit, aut per sanctos viros mundo
in exemplum propositos operatur, propterea nostro
tempore minus interdum nota et clara habentur,
quod aut caducis rebus intenti parum haec et leviter
contuemur, aut ea etiam quae in admirationem sui
<nobr><sub></sub></nobr> nos magnitudine permovent, non tam rerum ignorantia,
quam animi desidia futurae post nos aetati
scribendo transmittere dissimulamus. Qua in re
longe est nostra quam majorum nostrorum cum manifestior,
tum inexcusabilior culpa. Quippe apud
Gallias multos annos litterarum studia jacuere, nec
facile plures per transacta retro spatia liberalium
artium munere functi esse reperiuntur, quosque ad
nostram aetatem principum liberalitate et optimorum
virorum solertia adeo disciplinarum studia profecerunt,
ut invidiam criminis merito nunc sustinere cogamur,
si gesta sanctorum virorum, quae quidem ad
nostram potuerint pervenire notitiam, posterorum
scientiae deperire sinamus. Neque vero audiendi sunt
qui tantum aetati praeteritae tribuunt, ut nunc quoque
<nobr><sub></sub></nobr> fieri quae digna litteris aestimentur absoluto praejudicio
negent: cum divina Providentia singulis mundi
temporibus ita semper quae humano generi pro
modo et ratione congruant ordinet, ut neque nos
priscorum hominum felicitatem desiderare conveniat,
neque illos nostrorum temporum statum si
qualis nunc agitur praescire potuissent damnaturos
fuisse credebile sit. Quippe nunc quoque sunt in
Ecclesia multi virtute vitae clarissimi, et ad merita
declaranda sanctorum in sacratis Ecclesiarum domibus
stupenda saepenumero miracula fiunt, quae
<nobr><sub></sub></nobr> propterea pauci, aut prope nulli mirantur, quoniam
sui frequentia duris jam hominum cordibus viluerunt.</p>
<p>2. quoniam itaque me, sancte et amantissime Pater
Marchuarde, novo operi manum imponere compellitis,
ut Actus sancti confessoris Christi Goaris,
qui hactenus vili admodum stylo et sermone multorum
auditus offendente constiterunt, accuratius
debeam explanare, additis ex novo miraculis quae
apud ejus memoriam a pluribus gesta fideliter referuntur;
breviter eis quos haec fortassis mea scripta
movere poterunt satisfacio, me neque praesumptive
corrigendi ejus operis cui majorum studia cesserint
auctoritatem assumere, neque arroganter novae
condendae scripturae litterariam operam adhibere:
<nobr><sub></sub></nobr> sed ut simpliciter obedientiae debitum servem, quod
in principio posui, perpendere, quod opera Dei secundum
Scripturam gloriosum sit enarrare et sanctorum
gesta aetati post nos hominum profutura
mandare <strong>(Prov. XXV, 2)</strong>. Equidem in hoc opere suscipiendo
cum sancti viri meritis plurimum confido,
tum vestro imperio, cui totum quod possim debeo
non leviter moveor, neque rumusculos vel praejudicia
quorumlibet mihi fore magni pendenda existimo,
habituro apud benevolos si res bene cesserit absolutum
veritatis et fidei testimonium.</p>
<br><tr><th>
<br> <h4><center><em>Explicit in Christi nomine Prologus.</em></center></h4></th></tr>
<br> <h4><center>INCIPIT LIBELLUS
<em>De Vita et actibus</em> S. GOARIS, <em>cujus festivitas celebratur pridie Nonas Julias.</em> </center></h4><nobr><sub></sub></nobr> 
<br><tr><th>
<br> <h4><center><nobr><sub></sub></nobr> <em>Goaris patria, parentes ac virtutes.</em></center></h4></th></tr>
<p>3. Goar igitur Aquitaniae provinciae, quae est totius
propemodum Galliae pars tertia, indigena fuit, genere
a majoribus clarus, patre Georgio, matre vero
Valeria. Fuit autem diebus Childeberti regis Francorum,
qui ortus est ex prosapia regis famosissimi
Ludovici, quem primum cum exercitu suo ad Christianam
veritatem B. Remigius episcopus Remorum
praedicando convertit, mansitque usque ad Sigibertum
regem, qui urbem Mediomatricum regni sedem
habuit, omni vita probus et nobilis, actu insignis,
vultu dignissimus, aspectuque jucundus, mente humilis,
corpore castus, fide integer, opere conspicuus:
qui ab ineunte aetate religiosis piisque actibus
vitae optimae deditus, brevi in eum culmen sanctitatis
<nobr><sub></sub></nobr> evasit, ut et mirabilium operum patrator et
secretorum coelestium cognitor fieret. Et cum in eo
quotidie amor et desiderium patriae coelestis excresceret
et bonorum operum fructus subinde exuberaret,
coepit ejus vita etiam aliis exemplum ad salutem
<nobr><sub></sub></nobr> existere, ut multi ejus non solum praedicatione, sed
exemplo quoque commoniti, ad meliorem vitam et
correctiores actus a pravitate converterentur; et qui
diabolo prius servierant, inciperent Christo postmodum
militare.</p>
<br><tr><th>
<br> <h4><center><em>Sacerdos factus, in Germaniam secedit; ecclesiam
condit.</em></center></h4></th></tr>
<p>4. Et quoniam non potest civitas abscondi super
montem posita, sancti viri eo fama ac vita profecit,
ut sacerdotii gradu et honore presbyteratus <small>[Note: <nobr><sub></sub></nobr> Goarem fuisse presbyterum ex priori Vita constat,
an vero ante suum in Germaniam secessum
ordinatus sit, nonnisi ex Wandalberto discimus. In
veterrimo Martyrologio Corbeiensi ac in nonnullis
<nobr><sub></sub></nobr> Kalendariis S. Goar <em>episcopus</em> dicitur, qui quidem
ad episcopi honorem cooptatus est, non promotus.]</small> accepto,
dispensator mysteriorum Christi et divini verbi
in populum fieret erogator. Dehinc cum in ampliorem
supernorum bonorum concupiscentiam mens
ejus excresceret, et visibilia cuncta despiciens in
invisibilium appetitum se omni ex parte transfunderet,
<nobr><sub></sub></nobr> patriam parentesque deseruit, et in ultimos
Galliae fines peregrinus saeculo et coelestis patriae civis
excessit. Veniens ergo in provinciam quae ripis
Rheni fluminis contigua Tricoria nuncupatur, atque
ad dioecesim pertinet Treverorum infra terminos
<nobr><sub></sub></nobr> Wasaliacenses <small>[Note: <nobr><sub></sub></nobr> <em>Ober-wesel,</em> Surio male, <em>Vesalienses.</em>]</small> Deo libere servire delegit. Ibi in
quodam loco super rivulum qui nunc Wocara dicitur,
cum permissu et voluntate episcopi qui tum urbi
et populo Treverorum praeerat, Felicis [<em>al.</em> Felicius]
nomine, ecclesiam pro suis viribus construens, sanctorum
in ea plurima pignora collocavit, videlicet
sanctae Dei genitricis et B. Baptistae Joannis, aliorumque
sanctorum, quos recensere necessarium non
putavi.</p>
<br><tr><th>
<br> <h4><center><em>Hospitate excellit.</em></center></h4></th></tr>
<p>5. In hoc itaque loco annis multis Deo servivit,
vacans die noctuque vigiliis, orationibus et jejuniis,
studens patientiae et praecipue hospitalitati, quam
ita omni tempore secundum vires suas exercuit, ut
cum virtutibus animi cunctis polleret, hanc ut propriam
<nobr><sub></sub></nobr> et singularem habere putaretur.</p>
<br><tr><th>
<br> <h4><center><em>Paganos ad fidem adducit.</em></center></h4></th></tr>
<p>6. Coepit interea gentilibus per circuitum simulacrorum
cultui deditis et vana idolorum superstitione
deceptis verbum salutis annuntiare, ut tanquam
bonus evangelista qui pro Christo sua omnia
dimiserat, multorum ad cognitionem vitae perpetuae
doctor existeret. Sic factum est, ut plures e vicino
pagani qui ad ea usque tempora in errore duraverant,
ejus et verbo commoniti et provocati exemplo
errorem spernerent, et ad vitae viam Christum converterentur.
Ac ne praedicationis ejus signorum quoque
deesset auctoritas, ut incredulae mentes, quae
ratione non poterant, ad credendum miraculis moverentur,
<nobr><sub></sub></nobr> coepit in virtute nominis Christi sanitatum
beneficia circa infirmos et membrorum debilitate multatos
aliquoties operari. Quod hodieque merita hujus
multipliciter petentibus praestare conspicimus,
cum ad ejus memoriam caecos visum, claudos gressum,
energuminos mentis sanitatem, aliisque pressos
languoribus incolumitatem recipere cernimus, ut
illud in sancto viro Psalmographi constet impletum:
<em>Nimis honorati sunt amici tui, Deus, nimis
confortatus est principatus eorum</em> <strong>(Psal. CXXXVIII, 17)</strong>.</p>
<br><tr><th>
<br> <h4><center><em>Ejus in oratione instantiae, et in pauperes charitas.</em></center></h4></th></tr>
<p>7. Erat ei solemnis consuetudo, ut omni die missarum
solemnia celebrans, sacrificium corporis et
sanguinis Christi pro statu Ecclesiae offerret, psalteriumque
ex integro <small>[Note: <nobr><sub></sub></nobr> Hoc in priori Vita non exprimitur, sed tantum
quod <em>omni die missam celebraret.</em>]</small> orando intente compleret, tum
<nobr><sub></sub></nobr> deinde cum peregrinis et pauperibus quibus sine
pene nunquam erat cibum officio charitatis acciperet,
quos oratione Deo commendabat, corporeo nihilominus
alimento reficiens, ut ab eo peregrinus qui
casu advenisset cum verbo salutis et ope intercessionis
cibum quoque perciperet carnis. Haec autem
<nobr><sub></sub></nobr> agebat apostolicae sententiae memor, quoniam hilarem
datorem diligit Deus <strong>(II Cor. IX)</strong>: et Christum
in pauperibus et peregrinis suscipere cupiens, ut
ab eo mereretur audire: <em>Quod uni ex minimis meis
fecistis mihi fecistis</em> <strong>(Matth. XXV)</strong>.</p>
<br><tr><th>
<br> <h4><center><em>Diabolo invidiam facessit.</em></center></h4></th></tr>
<p>8. Sed quia antiquus hostis electorum semper profectibus
invidens, eorum studiis multipliciter nititur
occursare, et omnes qui pie volunt vivere in Christo
persecutionem patiuntur; haec a viro sancto charitatis
et praedicationis opera fieri diabolus acriter
doluit, coepitque illi nunc occulte, nunc etiam manifeste
tentationum fraudes intendere, ejusque propositum
ut averteret modis variis laborare: quae
tamen ille cuncta aequanimiter tolerabat, qui nosset
<nobr><sub></sub></nobr> per multas tribulationes oportere ingredi regnum
Dei. Quare neque a praedicatione potuit cohiberi,
quin lucrandis Deo animabus operam semper impenderet;
neque ab operibus charitatis, quae permaxime
Deo accepta noverat, ullatenus valuit impediri:
ita ut quotidie concursus ad illum multorum
fieret, qui aut a gentili vanitate ad fidei sinceritatem
confugerent, aut ejus exemplo cuperent voluntariam
Christo dependere servitutem.</p>
<br><tr><th>
<br> <h4><center><em>Aemulorum vexationes patitur</em></center></h4></th></tr>
<p>9. Sed sicut bonorum hominum est aliorum actibus
quos laude dignos aspexerint gratulari, et eis ad
suum uti profectum; ita contra reproborum mentes
conantur semper recta electorum opera offuscare, et
<nobr><sub></sub></nobr> quae imitari nolunt aut etiam nequeunt, malivolo
detractionis ore et studio carpere. Unde accidit ut
quodam tempore ad beatum Goaram duo sub falsa
specie pietatis clientes episcopi qui tunc Treverorum
praesidebat Ecclesiae, Rustici nomine, venirent, quorum
alter Albuinus, alter vocabatur Adalwinus [<em>al.,</em>
Almannus], dicentes se ea quae ad luminaria ecclesiae
B. Petri urbis jam dictae necessaria essent quaesitum
venisse. Qui dum corporei luminis fomenta
requirunt, vel magis se quaerere mentiuntur, quibus
malivolentiae tenebris caecati essent celare minime
potuerunt.</p>
<br><tr><th>
<br> <h4><center><em>Accusatur apud episcopum.</em></center></h4></th></tr>
<p>10. Nam hi videntes quae servus Christi ageret,
<nobr><sub></sub></nobr> quod scilicet Dei verbum ad se venientibus continuo
praedicaret, quod quotidie ab ortu lucis psalmodiae
laudes <small>[Note: <nobr><sub></sub></nobr> Hinc conjicere licet voces istas, <em>psalmodiae cursum,</em>
quibus anonymus in alia Vita ejusdem Goaris
hoc loco usus est, tempore Wandalberti jam fere in
desuetudinem abiisse: licet apud quosdam auctores
Wandalberto posteriores nonnunquam occurrant.
Ekkerardus junior in cap. 3 de Casib. S. Galli de
Ratperto qui sub finem saeculi IX vivebat, haec refert:
<nobr><sub></sub></nobr> <em>Plerumque cursus et missas negligebat, bonas, inquiens,
missas audivimus, cum eas agi docemus.</em> Et
Hariulfus saeculi XI scriptor in Chron. Centul. lib. IV,
cap. 35, de Gervino abbate in extremis posito. <em>Cursus,</em>
inquit, <em>spiritales coram eo incessanter recitabantur.</em>
Observandum vero est, auctores antiquiores qui
ad Caroli Magni tempora ea voce usi sunt, <em>cursum</em>
sine addito passim protulisse: posteriores vero <em>cursum
psalmodia</em> seu <em>cursus spiritales</em> vel quid simile
adhibuisse.]</small> Christo persolvens, et missas deinde celebrans,
postea cum peregrinis et pauperibus qui ad
se venissent pranderet, quae certe ille studio charitatis
et indefesso usu benevolentiae, non alicujus
<nobr><sub></sub></nobr> intemperantiae vitio faciebat: ut malis est vita bonorum
gravis, arbitrati sunt se aliquam nactos occasionem,
qua servum Dei accusare, vitamque illius
possent aliquatenus infamare: ita ad patronum redeuntes,
coeperunt alia pro aliis mentientes dicere,
vidisse se in illo quae ad reprehensionem et destructionem
aliorum valerent plurimum, ipsum esse
Goarem magis edacem vinique potatorem, quam Dei
(quod putetur ab imprudentibus) sacerdotem:
quippe qui mane comedat ac bibat, nec possit consuetum
aliis legitimumque cibi sumendi tempus et
modum servare: et qui propterea praedicet, ut
obtentu verborum vitia morum celet, aliaque perplura
gerat quae nisi fuerint auctoritate pontificali
cohibita, ipsi episcopo sint contumeliae et vituperationis
<nobr><sub></sub></nobr> maculam illatura, tanquam qui haec in sua
dioecesi ab homine alienigena et mente capto fieri
sinat. Debere Goarem publicis Ecclesiae sisti judiciis,
suorumque actuum reddere rationem, ne insolentia
concessa crescat in alios, et quo pluribus ita licuerit
agere, hoc pontificalis auctoritas amplius infirmetur.
Haec ab eis dicebantur: sed dum servo Christi calumniam
struunt, divino judicio et sancti viri clariorem
reliquis hominibus vitam fecerunt, et ipsi
quam essent damnabiles innotuerunt.</p>
<br><tr><th>
<br> <h4><center><em>Ad episcopi judicium provocatur.</em></center></h4></th></tr>
<p>11. Itaque episcopus Trevirorum haec a suis super
viro Dei audiens, ut est interdum animus praelatorum,
maximeque carnalium, diversis occupationibus
serviens, quoque circa multa dividitur, eo fit minor
<nobr><sub></sub></nobr> ad singula, nec discernere facile valet quid qua ex
causa a plerisque dicatur: motus suorum sermonibus
eosdem ad beatum Goarem cum festinatione redire
praecepit, mandans uti eum sibi quantocius
exhiberent habituro super ejus actibus quaestionem.
Illi celeriter ad sanctum virum, ut praeceptum erat,
reversi, volentesque simulatione callida dolos suos
et accusationem celare, cum tamen haec eum minime
laterent, salutant eum ex nomine sui pontificis,
petere illum atque mandare ut ad se debeat sub celeritate
venire. Quo audito vir simplici animo circa
omnes magna exsultatione repletus gratias egit Deo,
et quod visitationem sui pontificis, mundatumque ad
eum properandi meruisset accipere gratulatus dicens:
<nobr><sub></sub></nobr> Faciat Dominus, faciat ut possim, quia obedientia
sine mora exhibenda est. Etsi enim suspectam
habere poterat episcopi jussionem, nec facile
quam ob causam accersiretur posset latere, considerabat
tamen Domini ad apostolos auctoritatem dicentis:
<em>Qui vos spernit, me spernit, et qui vos audit
me audit</em> <strong>(Luc. X)</strong>. Et illud apostoli Petri: <em>Subjecti
estote omni humanae creaturae propter Deum</em>
<strong>(I Petr. II)</strong>.</p>
<br><tr><th>
<br> <h4><center><em>Episcopi nuntios noctu retinet.</em></center></h4></th></tr>
<p>12. Quoniam tamen diei terminus imminebat, nec
iter statim arripere poterat, exsecutores suos ea
nocte detinuit, et qua circa omnes solitus erat usus
humanitate, coenam secundum vires suas instruens,
<nobr><sub></sub></nobr> pro labore illos viae refecit, ipse ut consueverat in
Dei laudibus hymnisque pernoctans. Orta prima luce
ut quot diebus agebat, psalmodiae et orationum vota
Deo persolvere coepit: tum demum ubi id peregit,
missarum solemnia exorsus implevit. Praecepit deinde
discipulo ut exsecutoribus suis sibique prandium
sicut posset instrueret. Fili, inquiens, para nobis de
substantia nostra convivium, ut nobiscum legati nostri
pontificis epulentur: forsitan addet Deus aliquem
pauperem qui possit in Christi charitate cibum una
potumque percipere. Id ut homines malivolae mentis
et jamdudum animo corrupti mandari audierunt,
ultra non valentes pestem malitiae internae dissimulare,
quid mente gerant ostendunt: et tanquam qui
perverse viventem juste reprehenderent aiunt: Neque
<nobr><sub></sub></nobr> tu bene agis, qui legitimum tempus et canonicum
sumendi cibi contemnis: neque nos tibi hac in re
consentimus quin maturas diei horas in percipiendis
escis sustineamus. Quasi regnum Dei sit esca et potus,
et non justitia et pax et charitas: vel in cibo
sumendo tarditas magis quam modus et temperantia
valeat: aut vir sanctus haec causa ventris et non benevolentiae
ageret, qui propterea utique cibum apparari
praeceperat, ut quos maturius proficisci velle
putaret, propter itineris laborem mane reficeret, et
ne jejunos abire hospites sineret, in quibus licet
indignis Christum se suscepisse gauderet. Ut ergo
illos obstinate sibi resistere vidit immodeste, ut erat
semper tranquillo animo dixit: Mala domus est, in
qua Dominus non timetur. Vos autem si vere Deum
<nobr><sub></sub></nobr> timeretis, charitatem utique non recusaretis. Dum
haec loquitur, venit ejus puer et indicat peregrinum
stare pro foribus. Quo audito gavisus est et recepto
in domum peregrino ait. Ecce quam bonum et quam
jucundum habitare fratres in unum! Appositaque
mensa cibum una cum peregrino et ipse cepit.</p>
<br><tr><th>
<br> <h4><center><em>Aemulis suis viaticum suppeditat B. Goar.</em></center></h4></th></tr>
<p>13. Exsecutores haec videntes, cum ingenti festinatione
et alacritate suos equos straverunt, dicentes
tum se pro certo causam invenisse, qua Goarem
accusare, et manifesti criminis apud eum a quo
missi fuerant insimulare valerent. Rogaverunt tamen
uti pro labore viae et itineris necessitate aliquid eis
cibi et potus quod in via percipere possent tribueret.
Id ille qui plenus semper charitatis esset, et omnibus
<nobr><sub></sub></nobr> etiam ingratis benefacere paratus jucunde accepit:
eisdemque suis exsecutoribus quae petierant in vasa
poni praecepit. Sic accito in comitatum viae quo utebatur
semper ministro, una iter ad urbem Trevirorum
aggressus est.</p>
<br><tr><th>
<br> <h4><center><em>Fame ac siti divinitus torquentur.</em></center></h4></th></tr>
<p>14. Jam advenerat diei medium tempus et illis
euntibus sol altiorem sui cursus axem conscenderat,
cum ecce in vindictam sui servi adest ultio divina,
et qui paulo ante oblatam sibi pro charitate cibi potusque
respuerant copiam, esurire vehementer ac
sitire coeperunt, tum etiam tanta lassitudine affici,
quantam essent experti nunquam. Inter haec vir sanctus
<nobr><sub></sub></nobr> in laude divina et Psalmis meditabatur, illud
Apostoli exsequens: <em>Sine intermissione orate, in omnibus
gratias agite</em> <strong>(I Thess. V)</strong>. Cumque jam sextum
viae milliarium complessent et in eum locum venissent
qui Pauli campus dicitur, Albuinus collegae Adalwino
dixit: Fames me ingens et sitis habet. Cui
ille: At ego nisi celerius bibero, e vestigio moriar.
Constiterunt itaque ad quemdam rivulum, quem in
vicino noverant descendere, ut ex eo bibere et circa
ripas ejus cibum sumere deberent. Sed ubi eo ventum
est, nihil aquae penitus invenerunt: quippe eis
in quibus malitiae vis exarserat, aqua rivuli nutu
Creatoris aruerat. Miserunt deinde manus ut ex sacculis
escas quas a viro sancto datas meminerant sumerent:
sed et ipsi vacui sunt reperti. Et recte, qui
<nobr><sub></sub></nobr> charitate quae bonorum omnium est plenitudo vacui
erant, vacua invenerunt vasa in quibus alimenta a
viro charitate pleno perceperant.</p>
<br><tr><th>
<br> <h4><center><em>S. Goar eos mirabiliter pascit.</em></center></h4></th></tr>
<p>15. His perturbati, cum necdum culpam suam
plene cognoscerent, et quid circa se ageretur mirantes,
iter in equis agerent; eousque excrevit lassitudo
eorum, ut Albuinus de equo velut exanimis caderet,
et Adalwinus ad virum Dei se conferens, magnis
precibus ut sui et collegae misereretur exposceret.
Tum ille qui legisset: <em>Si esurierit inimicus tuus ciba
illum, si sitit potum da illi; hoc enim faciens carbones
ignis congeres super caput ejus</em> <strong>(Rom. XII)</strong>; et
Dominum praecipientem attenderet: <em>Diligite inimicos
vestros, benefacite his qui oderunt vos</em> <strong>(I Joan. III)</strong>, ei
<nobr><sub></sub></nobr> qui se rogabat respondit: Fili, recordari oportet
quia Deus charitas est et qui manet in charitate in
Deo manet, et Deus in eo. Proinde hodie cum me
vobis pro amore Christi cibum offerentem et ipsum
percipientem vidistis, non debueratis charitatis officium
recusare. Nunc autem ad correctionem vestram
operatur haec Deus, ut ejus admonitione correcti
discatis charitatem quae est vinculum perfectionis
amplecti. Dum haec loquitur, conspicit eminus
tres cervas ingentis formae, tanquam suo numero
Trinitatis mysterium praesignantes. Invocata
mox Trinitatis virtute, cervas consistere quoad vellet
ipse praecepit. Illis confestim obedientibus et bruto
licet sensu nomini divino cedentibus, ac tacite hominum
duritiam et inobedientiam accusantibus, vasculum
<nobr><sub></sub></nobr> accepit et ad cervas perveniens earum ubera
mulsit. Tum eas abire permittens, lacte quod mulserat
illorum qui ut exanimes jacebant membra pertrectavit,
statimque eos pristinae virtuti et incolumitati
restituit. Praecepit deinde ut ad rivulum reversi
aquam haurirent, ac de sacculis cibos accipientes
jejuna corpora relevarent. Sic factum est,
ut qui prius propter offensam viri sancti vacua vasa
et arentem rivum invenerant, ejus postmodum venia
impetrata et in rivo aquam sufficientem et in vasculis
suis escas quas posuerant reperirent.</p>
<br><tr><th>
<br> <h4><center><em>Praelatis obediendum esse probat.</em></center></h4></th></tr>
<p>16. Eis ergo manducantibus, et quae erga se ipsos
<nobr><sub></sub></nobr> gesta viderant mirantibus atque stupentibus, coepit
beatus Goar exquirere quid causae esset quod eum
ad se episcopus evocandum putasset, sibi mirum
videri quid negotii secum pontifex habere velit. Nam
nos, inquiens, obedientiam praelatis exhibere debemus,
nec sine causa est quod divina circa nos potentia
per feras hodie monstrare dignata est, sed ut
ostenderet quam gerat suorum servorum curam,
et quam non deserat in se sperantes, quoniam
potens est Dominus parare mensam in deserto,
et quam magnificata sunt opera tua, Domine. Hic
illi timore et metu depressi nihil respondere, sed
putare se repente interituros, quod in servo Christi
tantam cernerent virtutis efficaciam, quem essent
ausi aliquatenus contristare. Iter post haec agentes,
<nobr><sub></sub></nobr> multa die Treviros pervenerunt: quo ut ventum est,
vir sanctus, ut illi perpetui moris erat, ecclesiam est ingressus,
uti se et causam suam Domino commendaret.</p>
<br><tr><th>
<br> <h4><center><em>Ab episcopo in calumniam rapitur.</em></center></h4></th></tr>
<p>17. Qui autem illum deduxerant, ad episcopum
quantocius venientes, cuncta quae in itinere contigissent,
quaeque in Dei homine conspexissent ex ordine
retulerunt. Ille cum debuerit in admirationem divinorum
operum converti, et Deum in sancto ejus laudare,
in furorem accensus coepit sibi astantibus dicere,
ea quae Goar egerit, non tam ope divina, quam
magica arte et maleficiis ab eo esse patrata: nec in
illo aliquod verae virtutis indicium posse existere,
qui carni et ventri subditus mane comedat ac bibat,
et jejunii inediaeque sit impatiens: cum antiqui sancti
<nobr><sub></sub></nobr> et justi per jejunium et abstinentiam atque
eleemosynas Deo placuerint. Haec ita jactabantur,
tanquam sola abstinentia quis aliquando, et non
charitate sinceroque in Deum amore sanctus exstiterit.</p>
<br><tr><th>
<br> <h4><center><em>Cappam ad solis radium suspendit.</em></center></h4></th></tr>
<p>18. Dum haec apud episcopum geruntur, praesente
clero ecclesiae, venerabilis sacerdos domum in qua
cum suis rusticis episcopus consederat ingressus est,
coepitque prospicere quam in partem vel discipulus
quo comite venerat concederet, vel ipse cucullum
suum posset appendere: cum ecce videt in angulo
domus tanquam vectem ligneum parieti haerentem,
(erat autem solis radius per modicam fenestram ingrediens)
ad quem accedens, quoniam ut dictum est,
<nobr><sub></sub></nobr> vectem putabat, in eo cappam suam appendit, juxtaque
discipulum stare praecepit. Neque mirandum est
solis radium ad obsequium viri sancti ligni duritiam
praebuisse, cum qui Creatori devote famulatur, ei sit
etiam creatura ex Creatoris voluntate subjecta.</p>
<br><tr><th>
<br> <h4><center><em>Magicae artis calumniam a se propellit.</em></center></h4></th></tr>
<p>19. Hoc dum episcopus cerneret, quaeri coepit
quid sibi vellet, quod ad solis radium vestem suam
Goar appenderet: non esse id divini miraculi, quod
homo infirmus tanta praesumat: magis illum haec
jactantia et praestigiis artis magicae, quam virtutis
merito facere. Proinde accederet propius et rationem
suorum operum redderet: sibi mirum videri,
<nobr><sub></sub></nobr> quod in quo nulla sit excellentia sanctitatis, feras
mulgeat, et solis radio pro ligno utatur. Haec dum ex
viro sancto quaeruntur, et in simplicem puramque
hominis Dei conscientiam calumniae instruuntur, vir
sanctus qui sibi bene esset conscius, nihil unquam se
malarum artium didicisse simpliciter respondit:
Deus judex justus, fortis et longanimis, scrutator
cordium et secretorum inspector, novit me nihil
prorsus artis magicae aut scisse aliquando aut
scire, neque parti adversae in aliquo velle praebere
consensum. Feras autem mulsi non ullis
incantationibus, quarum scio omnino nullam, sed
quod ad salutem eorum qui me comitabantur pietas
mihi divina concessit et ordinavit implevi; neque
vestem meam de solis, ut dicitur, radio pendere scio,
<nobr><sub></sub></nobr> sed de fuste roboreo. Quod autem mane comedere
dicor et bibere, videat qui inspicit omnia et judicet,
gulae vitio aliquando an charitatis officio egerim.</p>
<br><tr><th>
<br> <h4><center><em>Trevirorum mos erga infantes exposititios.</em></center></h4></th></tr>
<p>20. Haec illo dicente, supervenit puer quidam ex
clericis ecclesiae nomine Leobgisus in ulnis infantulum
gestans, qui ab hora nativitatis tres tantum
noctes implesse putabatur, et cujus qui essent parentes
ignorabatur. Moris quippe tunc Trevirorum erat,
ut cum casu quaelibet femina infantem peperisset
cujus nollet sciri parentes, aut certe quem pro inopia
rei familiaris nequaquam nutrire sufficeret, ortum
parvulum in quadam marmorea concha quae ad
hoc ipsum statuta erat exponeret; quae etiam concha
nunc in monasterio Prumia, dono Pippini clarissimi
<nobr><sub></sub></nobr> regis aquaeductui mancipata, fratribus aquam
coram refectorio praebet; ut cum expositus infans
reperiretur, existeret aliquis qui eum provocatus
miseratione susciperet et enutriret. Si quando igitur
id contigisset, custodes vel matricularii ecclesiae puerum
accipientes, quaerebant in populo, si quis forte
eum suscipere nutriendum et pro suo deinceps habere
vellet; ubi ad eam rem offerret se aliquis, infans
qui esset expositus episcopo deferebatur, et ejus privilegio,
auctoritas utriendi habendique parvuli ei qui
a marticulariis susceperat firmabatur.</p>
<br><tr><th>
<br> <h4><center><em>Infantis loquela Goar innocentiam suam tuetur.</em></center></h4></th></tr>
<p>21. Id ergo tunc accidit: et infans in concha repertus
a clerico suprascripto, in praesentiam est
<nobr><sub></sub></nobr> episcopi ecclesiaeque delatus. Quo viso, episcopus
ad suos conversus: Nunc, inquit, probare facile poterimus,
si Goaris opera ex Deo sint, an ex adversario.
Manifestet nunc nobis qui sint hujus qui illatus
est pueri parentes; et si divina virtute nititur, ut
contra naturae usum, infans trium dierum loquatur,
suorumque parentem nomina indicet faciat. Arctatur
hac vir Domini conditione; imperatur ei ab
episcopo ut ad demonstrandam suorum actuum innocentiam
et simplicis animi sanctitatem hoc miraculi
opus exhibeat. Debere illum tale aliquid agere,
quo ad audiendum illum imitandumque dubitantium
animus roboretur; qui si hoc agere vel nolit, vel
minime possit, futurum continuo ut, neque praeteritis
<nobr><sub></sub></nobr> ejus actibus, neque ei quae de se ferat innocentiae
puritatique credatur; et quae egisset eatenus
essent maleficiis penitus ascribenda: quare et in
eum capitalis animadversio, ut in magum et maleficum,
fieret. Tum vir beatissimus contristari vehementer
et affligi coepit, quod talia ei a suo pontifice
mandarentur, in quibus et attentandis videretur esse
nonnulla praesumptio, et recusandis difficillima necessitudo:
sibi semper conscientiam propriam et superni
judicii testimonium suffecisse, non oportere
talia imperari, non haec sua qui se sciret in omnibus
peccatorem, sed sanctorum esse miracula. Quoniam
tamen episcopi praeceptis resistere non valebat, simul
et ne eorum qui se audire soliti essent conscientia
infirma in sui aestimatione falleretur metuere
<nobr><sub></sub></nobr> poterat, ad preces conversus et Deo suppliciter
manus extendens, ait: Christe, qui temetipsum pro
redemptione hominum exinanisti et formam est
servi dignatus accipere, fac mecum quamvis indigno
tamen clientulo tuo misericordiam, et virtutis tuae
in hac necessitate potentiam ostende, ut cognoscat
praesens episcopus et plebs ejus, quia te diligo, te
adoro, tibi non ficte servire desidero, Creator omnium
et Redemptor. His dictis, ad bajulum infantis
accessit, quaesivitque quot noctes infans idem ab
ortu implesset. Cum tres illum jam a nativitate noctes
habere dixisset, vir Domini subjunxit: Trinitas
sancta, te invoco, atque te, infans, in nomine Trinitatis
adjuro, ut genitores tuos nominatim et clare
designes. Tum infans protenta ad episcopum manu,
<nobr><sub></sub></nobr> absolutissimo sermone respondit: Iste est pater
meus Rusticus episcopus et mater mea Flavia nuncupatur.
Sic, justissimo Dei judicio, dum in servum
Domini isdem episcopus calumnias molitur, et opera
quae debuerat admirari maligno fraudis commento
nititur offuscare, quae essent ejus facta, qualisque in
secretis suis existeret qui palam de aliis judicaret,
manifeste cunctis innotuit.</p>
<br><tr><th>
<br> <h4><center><em>Episcopum ad poenitentiam hortatur; septenam pro eo
poenitentiam promittit.</em></center></h4></th></tr>
<p>22. Itaque ubi proditum se vidit episcopus, et quae
celari posse crediderat omnibus revelata conspexit,
confusus ad beati viri pedes procidit, indubitanter
tum se agnoscere dicens sanctum et Deo acceptum
<nobr><sub></sub></nobr> esse Goarem, cujus virtute, imo divina pro eo ultione
crimen quod nullum praeter se et eam cui illicite
fuisset admistus, unumque puerulum suum scire, aut
sciturum aliquando putaverat, per innocentem tunc
et necdum ex usu loquentem infantulum cerneret patefactum.
Vir autem sanctus rem gestam perpendens,
stabat stupefactus et haerens, atque ex imo cordis
suspiria gravissima ducens, et versus ad episcopum
plangere coepit, quod per se videretur pontifex publicatus;
fuisse dicens meliorem spontaneam secretamque
confessionem; oportuisse eum antequam publice
notaretur, conscientiae reatum emendatione
voluntaria et satisfactione congrua tergere, quippe
veram, fixamque esse sententiam: <em>Nihil opertum
</em><nobr><sub></sub></nobr> <em>quod non reveletur, et occultum quod non sciatur</em>
<strong>(Matth. X)</strong>. Proinde suadere se, uti consiliis salubribus
acquiescens, suscipiat pro reatu proprio duram
prolixamque poenitentiam ex judicio sacerdotum,
et talem quae non verbis solummodo constet, sed ex
mentis secreto procedat, verisque lacrymarum gemitibus
atque contritione spiritus Deo, qui vitam
cunctorum desideret, satisfaciat. Laboret intente
quemadmodum diabolo, cui commisso tanto scelere,
lucrum de se et laetitiam fecerit, tristitiam et confusionem,
acta condigne poenitentia faciat; non esse
cuiquam, nedum ipsi de venia desperandum, quando
ipse Dominus per prophetam clamet: <em>Nolo mortem
peccatoris, sed ut convertatur et vivat, et in quacunque
die peccator conversus fuerit, omnium iniquitatum
</em><nobr><sub></sub></nobr> <em>ejus obliviscar</em> <strong>(Ezech. XVIII)</strong>; et per se in
Evangelio dicat: <em>Non veni vocare justos, sed peccatores
ad poenitentiam</em> <strong>(Luc. V)</strong>. Cumque ad dimittendum
superna clementia sit parata, oportere homines
esse ad poenitendum promptissimos; se vero eo in
illum esse animo, ut, juxta virium mediocritatem, pro
peccato ejus septem annis poenitentiam suscipere et
consummare velit, assiduisque precibus et lamentis
Deum pro illo cupiat exorare: quanquam non ignoret
futuros plures bonos et meliores viros qui ejus
lapsum plangere et suis orationibus studeant sublevare,
juxta illud apostoli Jacobi: <em>Orate pro invicem,
ut salvemini</em> <strong>(Jac. V)</strong>. His verbis et similibus ad poenitentiam
et satisfactionem episcopum exhortatus
est, et charitate qua erga cunctos fervebat illius
<nobr><sub></sub></nobr> casui compatiens, veniam ei a Domino postulabat,
memor sententiae apostolicae: <em>Quoniam qui converti
fecerit peccatorem ab errore viae suae, salvabit animam
ejus a morte</em> <strong>(Ibid.)</strong>.</p>
<br><tr><th>
<br> <h4><center><em>Modeste de se ac de episcopi crimine Sigiberto respondet.</em></center></h4></th></tr>
<p>23. Haec postquam ita gesta sunt, fama horum ad
regem Sigibertum velocissime venit; statimque suos
ad beatum Goarem legatos dirigens, eum ad se
accersiendum curavit. Moxque ut apud se esse cognovit
accitum, interrogat super his quorum ad se
esset fama delata, legatis scilicet episcopi et feris
quas mulserat, episcopo quoque ipso et infante, qui
praeter tempus esset locutus aetatis. Ad haec cum ille
nihil omnino responderet, ne quid de se passim
<nobr><sub></sub></nobr> jactare videretur, commotus rex per obedientiam
quam ipse vir Dei regibus, principibusque et sacerdotibus
debeat, praecipit ut super quibus interrogaretur
per ordinem aperiret. Tum demum necessitate
compulsus, ex percunctante rege quaerit quae sint
quae a se velit audire. Cum ille de legatis et feris,
atque episcopo se quaerere respondisset, sanctus vir
petiit ut ipse rex quemadmodum res gestas audisset
ediceret. Ut hoc a rege factum est, et per ordinem,
ut rerum gestarum fides ad se pervenisset explicitum,
beatus Goar subjunxit: Obedientiam negligere
non debeo, nihil tamen aliud ex me audies quam
quod ipse dixisti, nam aliis me factum quemadmodum
ibi relatum est.</p>
<br><tr><th>
<br> <h4><center><nobr><sub></sub></nobr> <em>Episcopatum recusat.</em></center></h4></th></tr>
<p>24. Tunc rex admiratione repletus, coepit palam
omnibus enarrare quae ipse de viri sancti actibus
agnovisset. Cumque haec prosequeretur, universi
acclamare dignum esse Goarem qui, expulso Rustico,
Trevirorum episcopus fieret, non id actum sine
ordinatione divina, debere praeesse Ecclesiae eum
qui signis et virtutibus, vitaeque meritis pastoralis
officii dignitatem posset in omnibus adornare. Rex
etiam laeto et alacri animo acclamantium voces cupiebat
implere. Itaque, cum favore eorum qui aderant
sacerdotum et primorum palatii, praecepit uti
episcopatum jamdictae Ecclesiae Goar acciperet. Ille
vero qui non sua quaereret, sed quae aliorum, et qui
illud viri sapientis servare, sciret; <em>Quanto magnus es,
</em><nobr><sub></sub></nobr> <em>humilia te in omnibus</em> <strong>(Eccli. III)</strong>; et illud Dominicum;
<em>Cum omnia feceritis, dicite, servi inutiles sumus,
quod debuimus facere fecimus</em> <strong>(Luc. XVII)</strong>, moerere
et contristari, regisque imperium graviter ferre, meliusque
dicere sibi esse mori quam episcopi sedem
arripere, debere regem in sacerdote divinam considerare
scientiam qua dicitur: <em>Non est discipulus
super magistrum, neque servus major Domino suo</em>
<strong>(Matth. X)</strong>; et: <em>Si patrem familias Beelzebud vocaverunt,
quanto magis domesticos ejus</em> <strong>(Ibid.)</strong>? non
esse negandum episcopo poenitentiae locum, omnium
in coelis regem esse qui de singulis judicet, a quo ut
velit ipse rex sibi peccata dimitti, sic debeat Rusticum
permittere ut ex illo suorum actuum veniam
sedulus expetat; non esse tam facile dejiciendum
<nobr><sub></sub></nobr> officio sacerdotem, quando omnes mortales fragiles
simus et ad peccandum ex carnis infirmitate proclives.</p>
<br><tr><th>
<br> <h4><center><em>Rege urgente inducias petit.</em></center></h4></th></tr>
<p>25. Ad haec quae visa sunt rex respondit;
exitus tamen orationis fuit, se neque episcopo
poenitentiam denegare, et consiliis ejus per quem
talia sint patrata miracula velle id omnibus obedire;
neque tamen posse sacerdotum sententiae
et judicio populi contraire, quin ipsum ut
petatur ad episcopatum faciat promoveri. Tunc
vir sanctissimus, ubi obstinate sibi regem vidit obsistere,
humiliter eum et cum lacrymis petiit, ut copiam
sibi eundi ad cellulam propriam faceret, uti
<nobr><sub></sub></nobr> secum aliquandiu liberius tractare, et sic demum illi
quod videretur congruum respondere valeret. Id
continuo rege permittente, et ut post viginti dies ad
se Mediomatricum urbem, quae nunc Mettis vocatur,
redire praecipiente, recessit ad cellulam, aliud sine
dubio interim agere disponens quo possit regis declinare
propositum. Ut ergo pervenit ad cellam,
sese in orationem prosternens, Dominum coepit intente
et cum gemitu deprecari, ut se a tanto onere
curae pastoralis misericorditer dignaretur eripere;
sufficere sibi ut secreto et in abditis conscientiae ipsi
diebus vitae suae serviret, nec se posse onus quod rex
vellet imponere sustinere. Cumque in his precibus
persistens semetipsum affligeret, ex voluntate Dei
<nobr><sub></sub></nobr> febre valida correptus aegrotare coepit, et longo corporis
incommodo fatigari. Quid plura? Sic res accidit
et eum habuit exitum, ut quem post viginti
dierum excursum visurum se rex aestimaverat nec
in septem annorum spatio videret. Atque eo modo
circa famulum suum divina Providentia agit, ut et
instantiam regis ad episcopatum se cupientis promovere
declinaret, et quod episcopo pollicitus fuerat
septem scilicet annorum pro eo supplicationem licet in
infirmitate positus adimpleret. Nam cum omni vitae
suae tempore, tum maxime illis septem annis orationi
vacavit, orans sicut Apostolus praecipit pro omnibus
hominibus, pro regibus et omnibus qui in sublimitate
erant ut quietam et tranquillam vitam agerent
in omni pietate et castitate <strong>(I Tim. II)</strong>. Eisdem autem
<nobr><sub></sub></nobr> annis septem exactis, sine cessatione lacrymas fundebat,
et assidue Dominum precabatur, memor ejus
sententiae: quoniam qui seminant in lacrymis in
gaudio metent <strong>(Psal. CXXV)</strong>; et sciens finem vitae suae
non multum abesse, cupiensque dissolvi et esse cum
Christo <strong>(Philip. II)</strong>.</p>
<br><tr><th>
<br> <h4><center><em>Sigibertum prae infirmitate adire non potest.</em></center></h4></th></tr>
<p>26. Itaque postquam annorum septem spatium
evolutum erat, Sigiberto regi in mentem venit quid
super sancto Goare tam sibi, quam populo et proceribus
palatii placuisset; atque e vestigio legatis ad
illum missis, orat uti ad se venire debeat. Sed vir
spiritu Dei plenus, qui sciret dissolutionem sibi corporis
imminere, legatis prophetica voce respondit:
Dicite, filioli, domino vestro, quoniam faciem meam
<nobr><sub></sub></nobr> non est in praesenti vita visurus, nisi forte velit ad
cellulam nostram ipse venire, quoniam infirmitati
gravissima comprehensus, nusquam progredi valeo;
quanquam haec divinae pietatis flagella longe sint
meis meritis leviora. Haec cum legati ad regem responsa
pertulissent, contristatus ille dicere coepit:
non esse se dignum talem habere doctorem, neque
plebem quae tantum mereretur possidere pontificem.
Misit tamen adhuc alios, per quos petiit obnixe, ut
usque ad suam praesentiam vir sanctus fatigati dignaretur,
neque se desideranti magnopere principi
denegaret. Qui ut venerunt servum Christi multo
validius febre laborantem et prolixius aegrotantem,
atque in Dei laudibus jugiter persistentem invenerunt.
<nobr><sub></sub></nobr> Quibus apud se positis vir sanctissimus ait: Nolite,
o filioli, aut vos ipsos, aut regem vestrum ulterius
fatigare, quoniam certum habeo et ita ex pietate superna
confido, me neque extra spatium loci istius
amplius egressurum, neque ullam evectionem aliam
quam ad sepulturam propriam subiturum. Ita in proposito
permanens, fixus in Dei laudibus et oratione
durabat.</p>
<br><tr><th>
<br> <h4><center><em>Sepulturae suae locum et ministros a rege postulat.</em></center></h4></th></tr>
<p>27. Tum missi illi qui ad eum venerant, quid sibi
per ipsos ab rege vellet impetrari percontabantur
<nobr><sub></sub></nobr> Quibus ille respondit: Petitio mea sola haec est, ut
si ei placet, de hoc loco amplificationem meritorum
et causam retributionis aeternae sibi in regno coelorum
acquirat; et cum extremus mihi in hac vita dies
et debitus finis advenerit, auctoritate sua et imperio
ad me Agrippinum et Eusebium sacerdotes venire
faciat, qui meum corpusculum debeant sepulturae
mandare. Hoc accepto responso, ad regem qui missi
fuerant revertuntur, verba sacerdotis et preces ex
ordine referentes. Ea rex ut cognovit, graviter commotus
ingemuit, faciesque ejus immutata est, quoniam
tantum virum cito se amissurum videbat.
Moxque suprascriptos ad se sacerdotes accersiens,
pro voluntate viri sancti eos proficisci ad cellam illius
jubet, mandans ut quae ille praeciperet cum omni diligentia
<nobr><sub></sub></nobr> et studio adimplerent.</p>
<br><tr><th>
<br> <h4><center><em>Moritur ac sepelitur.</em></center></h4></th></tr>
<p>28. Itaque post illos <small>[Note: <nobr><sub></sub></nobr> Imo ex primarii auctoris mente, tres anni quibus
S. Goar afflicta fuit valetudine, inter septem annos
<nobr><sub></sub></nobr> illos computandi sunt.]</small>, quos memoravimus supra,
septem annos, triennio et tribus mensibus in infirmitate
et Dei laudibus exactis vir beatissimus plenus
dierum et operibus bonis, actibusque justitiae consummatus,
positis coram supradictis sacerdotibus et
compluribus aliis bonis et honestis hominibus, in
cellula sua in qua multos annos Deo serviens egerat,
decessit pridie Nonas Julias, relinquens corpore
saeculum, cujus voluptates et desideria olim pro amore
patriae supernae reliquerat; et ad eum quem incessanter
concupiverat regem Christum felicitatemque
coelestis vitae perveniens, futurus ibi sine fine possessor
aeternorum bonorum, qui hic bona quae putantur
<nobr><sub></sub></nobr> praesentis temporis cum potuerit noluit possidere,
et habiturus cum Christo domum non manufactam
aeternam in coelis, cui in suis membris domum
suam pauperem et terrenam fecerat frequenter hospitium.
Ejus jam exanime corpus Agrippinus et
Eusebius, aliique qui aderant sacerdotes et nobiles
viri cum summo honore et reverentia curaverunt,
atque in eodem loco et ecclesia quam ipse construxerat,
sepulturae mandarunt.</p>
<br><tr><th>
<br> <h4><center><em>Auctoris fides et peroratio.</em></center></h4></th></tr>
<p>29. Haec habui de Vita sancti viri Goaris quae scripturae
mandarem, accepta ex vetustis et perantiquis
exemplaribus, quorum rerum gestarum narratione
veritatem fide integra subsequens, solam sermonis quae
eruditos non parum offendere poterat simplicitatem
<nobr><sub></sub></nobr> pro vestra voluntate, vir clarissime paterque venerande,
corrigere studui, optans et meipsum et omnes
qui haec lecturi sunt, tanti viri intercessione et meritis
apud divinam semper adjuvari clementiam, ut
qui ex infirmitate carnis humanae et conditione mortalis
vitae multa quotidie contra leges divinas agimus,
ejus qui quoad vixit integre legi Christi servivit
interventu, et peccatorum pondere sublevari
et ad bene vivendum mereamur opitulari, praestante
Domino Jesu Christo, cui est cum Patre et Spiritu
sancto honor et gloria in saecula saeculorum, Amen.</p>
<br><tr><th>
<br> <h4><center><em>Libellus de Vita et actibus sancti ac beatissimi</em> GOARIS <em>confessoris, editus a</em> WANDALBERTO <em>diacono, explici
feliciter.</em></center></h4></th></tr>
<br><nobr><sub></sub></nobr> 
<br> <h4><center>INCIPIT ALTER
<em>De miraculis quae gesta sunt apud Memoriam S. Goaris, ex quo ecclesia ejus aedificari coepta
est feliciter.</em> </center></h4>
 <h4><center>
<em>Auctoris Prologus. Scriptionis hujus auctoritas.</em> </center></h4><nobr><sub></sub></nobr> 
<p>1. Explicitis jam quae de Vita et Actibus B. Goaris
scripturae a majoribus utcunque mandata reperi,
quaeque hortatu vestro, pater in omnibus amplectende,
ut potui corrigere studui, aggrediendum
mihi novum opus video; ut, quemadmodum in prioris
libelli praefatione promisi, ea quae de miraculis apud
sacratissimam memoriam supradicti confessoris divinitus
gestis a fidelibus didici, memoriae posterorum
scribendo proponere debeam. Quippe quae tam esse
clara pervideam, ut quod hactenus praeter paucissimos
quos eis interesse vel ab his qui interfuerint
audisse contigit, reliquis <small>[Note: <nobr><sub></sub></nobr> Ciceroniana plane oratio, in scholis alioqui ferula castiganda.]</small> omnino latuerunt, non
levi culpae deputandum crederem, nisi hanc scriptorum
excusaret inopia, et usus ille qui quorumdam
<nobr><sub></sub></nobr> desidia et torpore surrepsit, quo negligentius
divina opera suspicere et beneficia nostris concessa
temporibus ut levia parvi pendere consuevimus.
Ego vero in his describendis fidem eorum qui haec
mihi retulere plenissime subsequens, ea tantummodo
comprehendam quae vel praesentes se ipsi vidisse,
vel ab eis qui viderint accepisse confirmant. Quanquam
ea quoque tot sint ac tanta, ut si omnia litteris
tradere cupiam, modum ne videam justi voluminis
excessurum. Unde aestimare facile possumus,
quanta illa fuerint, quae per longa retro temporum
spatia geri meritis ejus viri et virtute potuerint,
cum in tantam excreverint quantitatem quae ab annis
plus minus septem et septuaginta gesta et ad nostram
notitiam perlata noscuntur. Neque enim credibile
<nobr><sub></sub></nobr> est sancti viri merita in exhibitione miraculorum
nostris primum diebus coepisse clarescere, et
non etiam priori tempore eadem quae nunc conferuntur
credentibus et devotis per illum beneficia
esse collata, tametsi ea quae posteris scripto traderent
defuere. Id etiam cunctos in quorum haec manus
venient scire velim, me in horum assertione
non quibuslibet fidem accommodasse, sed viris fide
dignis, et de quorum veraci relatione vos ipsi, venerabilis
pater, arbiter fueritis, praecipueque Herirado,
vestrae congregationis monacho atque presbytero,
et Theodrado, cellae S. Goaris clerico, qui et aevo jam
maturiores essent, et a puero circa locum ipsum
diversati fuissent.</p>
<br> <h4><center>I.---DE TRANSLATIONE CORPORIS SANCTI GOARIS. </center></h4>
<tr><th>
<br> <h4><center><nobr><sub></sub></nobr> <em>Cella S. Goaris Asuero, Prumiensi abbati a Pippino
tribuitur. Ecclesia non sine miraculo instauratur.</em></center></h4></th></tr>
<p>2 Sed ut ad narrationem veniam, cella S. Goaris
<nobr><sub></sub></nobr> post multos quam ipse decesserat annos, cum in ea
jam clerici qui divina officia agerent alendi stipendiis
ecclesiae haberentur, et populi frequentia major
in dies excresceret, a religioso Francorum principe
Pippino, patre augustae memoriae imperatoris Caroli,
venerabili Asuero, qui tum monasterio Prumiae quod
tertius nunc ab illo, pater optime, regitis, primus
praeerat, est commissa, ut ejus studio et locus melioraretur,
et qui in ipso degerent clerici in religionis
cultu et studio docerentur. Quam ille susceptam omni
nisu excolere ac nobilitare desiderans, basilicam
supra corpus viri sancti aedificare coepit, quae et amplitudine
sui populo recipiendo sufficeret, et decore
congruentior meritis B. confessoris existeret. Quippe
prius ibi duae ecclesiae non multo a se spatio distantes
<nobr><sub></sub></nobr> erant, quarum quae situ minor erat, corpus
venerabile in terrae sinu continere credebatur, sed
locus ipse sepulcri incertus omnibus erat. Ea in sui
integritate relicta, fundamentis per circuitum jactis,
hanc quae nunc usque manet suprascriptus abba construxit,
nec prior est ante diruta, quam omne praesentis
aedificium compleretur. Quo in tempore rem
miram qui bene noverunt provenisse testantur:
quod donec aedificata est basilica omnis, nihil aquae
penitus ex imbribus tametsi copiosissimis in omne
loci spatium sit delapsum; sed cum forte pluviae
fierent, ad medium Rheni spatium et cacumen montis
per circuitum pluvia decidens, reliquum quod
intererat intactum penitus relinquebat. Ita divino
miraculo palam fiebat, quam gratum illud aedificii
<nobr><sub></sub></nobr> opus superno respectui foret, cujus instantiam imbres
aliquatenus impedire prohibebantur.</p>
<p>3. <em>Ecclesia dedicatur.</em> Perfecta basilica, ubi jam
tempus quo divino nomini esset consecranda successit,
missi sunt ab excellentissimo principe Carolo
LUL. [Lullus] Mogontiaci archiepiscopus, vir
ex Anglorum gente moribus et vita laudabilis, Basinus
Nemeti quae civitas nunc Spira vocatur, et
Mehingodus urbis quae trans Rhenum sita sermone
barbaro <em>Wirziburc</em> appellatur, episcopi, qui omnes
a B. Bonefacio pontifice et martyre fuerant ordinati;
ut per eos et ecclesia consecrari, et corpus viri beatissimi
in eum quo nunc situm est locum transferri
deberet.</p>
<br><tr><th>
<br> <h4><center><nobr><sub></sub></nobr> <em>Reliquiae S. Goaris triduano jejunio et oratione quaeruntur.
Inventae, clericum manu devilem curant.</em></center></h4></th></tr>
<p>4. Ventum erat ad locum et consecrata domo
translatio corporis parabatur, aderat Asuerus abba
<nobr><sub></sub></nobr> cum monachis nonnullis, et infinitum vulgus undecunque
confluxerat. Visum est episcopis triduano
prius jejunio Domini voluntatem quaerendam, et sic
ad levandas reliquias corporis accedendum. Eo igitur
ab omnibus devote peracto Lul. archiepiscopus
in antiqua aede suos fodere praecepit, uti repente
reliquiae venerabiles levari transportarique deberent.
Sed cum omne ejus solum defossum pertentatumque
esset, nec tamen ejus qui quaerebatur thesauri
aliquod repertum indicium, turbatus episcopus
ex abbate quaerit, si in loco aliqui qui Deo
servirent clerici haberentur. Cum ille sex esse tantummodo
respondisset, eos ad se pontifex accitos
hortatur, uti pro inveniendo patroni sui corpore divinae
misericordiae supplicarent; alios qui aderant
<nobr><sub></sub></nobr> in sua ad tempus se recipere mandans, ipse cum
abbate et coepiscopis ad convivandum abscessit.
Tum qui remanserant clerici sollicite Christum rogare,
ut ubinam venerandae reliquiae conditae laterent
reperire valerent. Erat inter alios quidam Madalbertus
nomine clericus manu dextera gressuque debilis.
Is correpto ligone simpliciter: Nunc, inquit, si Deus
volet, ubi meus dominus situs sit, palam erit, Confestimque
extra spatium illius antiquae aedis progressus;
et non longe ab orientali ejus pariete terram ligone
percutiens, laterem ictu motum levavit; quo
levato et modico foramine patefacto, debilem manum
adhibuit, et holosericam vestem, qua infra septum
latericio pariete structum sarcophagum corporis
tegebatur comprehensam traxit, moxque manus
<nobr><sub></sub></nobr> ejus antehac debilis sanitati est restituta. Itaque
festine detecto sarcophago, et ad rem novam signorum
commotione episcopis et populo convocatis,
omnibusque qui aderant Deo laudes et gratias referentibus,
corpus viri sancti intra sarcophagum in
locello plumbeo repertum est. Quod illico levatum,
atque in feretro compositum, ex eo loco ad oratorium
B. Mariae, quod ex antiquo in vicino situm
erat, sublatum est, referendum paulo post spectante
populo in aedis novae locum ei recipiendo paratum.</p>
<p>5. <em>Reliquiae, primo immobiles, in novam ecclesiam
deferuntur.</em>---Visum deinde episcopis est, ut quoniam
propter angustias loci (nam ex altera parte
Rheno flumine, ex altera monte altissimo cingitur)
vulgus omne coire in unum non poterat, in longum
<nobr><sub></sub></nobr> circa radices montis diffunderetur; et ita reliquiae
venerandae, propter frequentiam et desiderium multitudinis
paulo longius exportatae per superiorem
viam quae circa radices montis deducit, in ecclesiam
novam revocarentur. Hoc prolato consilio, cum levare
feretrum episcopi voluissent, ita est praegravatum
ut moveri omnino non posset. Hinc omnibus
suspensis diutissime et haerentibus, archiepiscopus,
Deo ut post claruit inspiratus, alloquitur plebem,
beatum Goarem quoad vixerit inanem gloriam mundi,
plaususque hominum et favores, ut rem fragilem
et caducam amore bonorum perennium contempsisse;
ea ipsa nihilominus eum post obitum quoque
contemnere. Proinde oportere corpus ejus simpliciter
<nobr><sub></sub></nobr> et cum humili devotione levatum ab ipsa ecclesia
in novam domum per illud quod intererat spatii reportari,
neque ad vulgi favorem longius ut statuerant
circumduci. Vix pontifex verba finierat, et motum
continuo feretrum tanta facilitate levatum est,
ac si oneris aliquid habuisset nunquam; relataeque
in aedem novam per episcopos et abbatem reliquiae
venerabiles, in eo quo nunc coluntur loco summo
honore sunt et reverentia conditae; denique pallium
quod supra sarcophagum repertum supra diximus,
hodieque super altare ecclesiae incorruptum perseverat.
Sic per longioris aevi tempora vestis illius integra
manet, cujus apud Deum merita semper indefecta
perdurant. Consummata in omni opere suo
basilica, et memoria sancti viri ut oportebat ornata,
<nobr><sub></sub></nobr> coeperunt miracula ibi beneficiaque divina subinde
cumulari: de quibus hinc aliqua si possim tentabo
perstringere, quid sub quo gestum fuerit abbate ordine
servato commemorans.</p>
<br> <h4><center>II.---MIRACULA FACTA TEMPORE ASUERI ABBATIS. </center></h4>
<tr><th>
<br> <h4><center><em>De vino quod excrevit in cupa.</em></center></h4></th></tr>
<p>6. Asueri qui primus coenobio Prumiae praefuit
tempore forte accidit, ut assolet ex terrae sterilitate,
minorem in Gallicis regionibus vini copiam provenisse.
Jamque novae vindemiae tempora propinquabant,
et clericis in cella viri sancti degentibus, una
solummodo vini cupa supererat. Ea cum coepisset
expendi, et quotidie cum eisdem clericis, tum hospitibus
quorum ibi frequentia non minima semper
<nobr><sub></sub></nobr> existit, ex ea pocula praeberentur, spatio novem sive
octo dierum transacto, cum vix media ejus parte vel
tertia vinum contineri putaretur, repente in ea ad
summum usque repertum est excrevisse, ut subjacens
quoque pavimentum vinum excrescente fuerit
madefactum. Et merito quoniam vir beatus hospitalitatem
proprie et sincere quoad vixit exercuit,
actum est, ne vel ipsis servientibus, vel hospitibus
qui supervenirent unde vinum ministraretur deesset.</p>
<br><tr><th>
<br> <h4><center><em>De vino quod aperto cupae cuniculo mansit.</em></center></h4></th></tr>
<p>7. Et ut miraculum simile subdam: quodam tempore
cum cellerarius loci nomine Horduinus imminente
jam noctis quiete, vinum de cupa quadam hausisset,
contigit ut cupae cuniculum aliud forte meditans
infirme clauderet et abiret. Cumque sequenti
<nobr><sub></sub></nobr> die regressus ad eamdem cupam venisset, cuniculum
quidem apertum invenit, et ante illum ductam aranei
telam; sed ita vinum in cupa steterat, ut ne unius
quidem guttae de ea lapsae indicium in pavimento reperiri
valeret.</p>
<br><tr><th>
<br> <h4><center><em>De servo Widonis cujusdam claudo et sanato.</em></center></h4></th></tr>
<p>8. Per idem tempus cum ad locum Widonis cujusdam
de nobilibus servus claudicans advenisset et meritis
sancti viri sanatus, ecclesiastico se servitio
permittente suo domino mancipavit, ac non post
multum temporis presbyter factus adhuc cum haec
scribebantur in hac vita supererat.</p>
<br><tr><th>
<br> <h4><center><em>De quodam Freculfo mente capto.</em></center></h4></th></tr>
<p>9. Sub eodem Asuero quidam major regiae villae
<nobr><sub></sub></nobr> quae non longe posita Wasalia dicitur, Frecholfus,
nomine mente captus, cum esset a suis ad venerandam
memoriam deductus, mentis sanitatem recepit.</p>
<br><tr><th>
<br> <h4><center><em>De Waltario homine nobili daemoniaco.</em></center></h4></th></tr>
<p>10. Waltarius quidam, homo secundum saeculum
nobilis, qui nunc usque superest, cum vexationem
gravissimam pateretur, et indubie spiritu daemonico
ageretur, insutus corio ad venerabilem tumulum est
deportatus; ubi cum aliquandiu jacuisset, protensis
manibus, seipsum suaque omnia sancto Goari magnae
vocis professione subjecit, et optimam insuper
vineam dedit, quae nunc usque in ejusdem Cellae
possessione perdurat; continuoque ea quam diutissime
passus fuerat amentia caruit. Is hodieque licet
in libertate propria maneat, et interdum avaritiae
<nobr><sub></sub></nobr> aestu succensus (ut a multis incusatur) aliena quoque
diripiat, servum se tamen sancti Goaris, et ab
eo sanatum esse voce liberrima protestatur.</p>
<br><tr><th>
<br> <h4><center><em>De Reginario ejusdem Waltarii patruo pro superbia
punito.</em></center></h4></th></tr>
<p>11. Ejusdem Waltarii patruus nomine Reginarius,
homo licet nobilis, moribus tamen et actu crudelitati
atque avaritiae subditus, cum locum sanctum
sperneret, et omnes Romanae <small>[Note: <nobr><sub></sub></nobr> Id est Gallicanae: nam Gallos antiquis Romanos
dictos non semel observavimus. Et Lutzemburgum
oppidum, cui finitimi sunt Trevirenses Galliae
Belgicae populi, Augusta Romanorum a Ptolomeo
appellatur.]</small> nationis ac
linguae homines ita quodam gentilitio odio exsecraretur,
ut ne videre quidem eorum aliquem aequanimiter
vellet, ac si quos forte ex eadem familia comprehendere
potuisset, crudeliter nonnunquam afficeret;
cumque eodem stulto odio et animo barbaro
<nobr><sub></sub></nobr> venerabilem Asuerum, ejusque nonnullos monachos
detestaretur, casu ipso abbate in cella degente per
locum coactus est itineris necessitate transire; et
cum jam ecclesiae propinquasset, rogat servum qui
comitabatur, ut si possit ea se via ducat; qua conspectum
basilicae Goaris Romanorumque hominum,
Asueri scilicet abbatis et ejus comitum praesentiam
valeat declinare; tanta ejus animum innata ex feritate
barbarica stoliditas apprehenderat, ut ne in
transitu quidem Romanae linguae vel gentis homines
et ipsos quoque bonos viros ac nobiles libenter aspicere
posset. Promittit servus se posse quod petebatur
implere. Ut ergo itineris aliquantulum confecerunt
et ad ipsum monasterii basilicaeque locum perventum
est, monet dominum servus, si conspectus
<nobr><sub></sub></nobr> eorum quos horreat vitare velit, brevissimo tempore
pallio caput operiat. Ille cum e vestigio quod monebatur
implesset, et extra loci spatium processisset:
Modo, inquit servus, retro cave respicias, nam aliter
eorum quos ut posses declinare petisti, conspicies
neminem. Vix ea servus impleverat, confestimque
et sub eodem pene momento praedictum reginarium
ventris apprehendit effusio, nec magna mora secuta
post paucissimos dies vitam finivit. Ita qui
<nobr><sub></sub></nobr> stultissimo, imo superbissimo animo loci venerandi,
virorumque bonorum conspectus horruerat, justo
Dei judicio, et luce mortalibus communiter attributa
et vita caruit.</p>
<br><tr><th>
<br> <h4><center><em>De piscibus in festivitate S. Goaris divinitus datis.</em></center></h4></th></tr>
<p>12. Cum ad festivitatem sancti Goaris quodam
anno ex monasterio Prumia Asuerus abbas venisset,
unaque ex monachis nonnulli, accidit ut propter
Rheni fluminis inundationem pisces qui abbati et
fratribus possent ministrari deessent. Cumque jam
ipse solemnitatis dies illuxisset, et ante ecclesiam
mane pauci e fratribus residerent, Ansegilus quidam
bonae vitae monachus una residens per jocum locutus
<nobr><sub></sub></nobr> ait: O beate Goar, ecce quam bonus es mercedis
recompensator, nos tibi servimus, et in vigiliis
atque psalmodia tuae festivitatis gratia laboramus;
hodie ne unum quidem nobis quo reficiamur pisciculum
praebes. Vix haec ille verba finierat, et non
post longum temporis intervallum in vasis ex vimine
salicum ad piscandum paratis, quae nuper a piscatore
de quadam arbore in praeripio <small>[Note: <nobr><sub></sub></nobr> Id est in loco ripae proximo: quo vocabulo usus
est Odo abbas Glannafoliensis in epistola Vitae S.
Mauri abb. praemissa: et Wandalbertus iterum cap.
11 et 28.]</small> fluminis suspensa,
excrescente postea flumine in aqua remanserant,
duo non modici pisces, quos vulgo selures dicimus,
reperti sunt, atque in praesentiam fratrum eo quo
consederant loco delati. Hoc autem pisce causa infirmitatis
abbas non utebatur. Tum ille qui et prius:
Pro nobis, inquit, nunc bene egisti pisces nostrae
refectioni providens, sed illum senem abbatem tuum
<nobr><sub></sub></nobr> negligere non debes; non enim is ille poterit uti.
Haec monachus: et modico tempore lapso, cum a
molendino farinam navicula pistor deveheret, piscis
quem lucium vocamus, navem saltu ingressus comprehensus
est a pistore, et in consessu monachorum
(necdum quippe de loco surrexerant) expositus.
Nunc, inquit monachus, integrum munus, beate
Goar, implesti, cum et nobis et seni tuo alimenta
congrua providisti. Res mira ludentis potius quam
rogantis voces tam facile exauditas! sed haec meritis
beati confessoris non sunt dissimilia: quoniam
qui in carne vivens indigentibus sua pro Christo
tribuerat, et hospitium refectionemque gratam semper
habuerat, merito post obitum quoque potuit
sibi servientibus talia procurare. Nam quantum apud
<nobr><sub></sub></nobr> divina judicia meritum habeat virtus hospitalitatis
quam vir beatus singulariter dum vixit excoluit,
quantumque reverentiae loco illi in quo beata ejus
membra quiescant sit omni tempore dependendum,
testantur ea quae vel illum frequentantes divino beneficio
consequuntur, vel negligentes et aliqua dissimulatione
praetereuntes divino nihilominus judicio
patiuntur; quod ipsum manifestius exempla subjecta
monstrabunt.</p>
<br><tr><th>
<br> <h4><center><nobr><sub></sub></nobr> <em>De Heriwino comite flagello divino commonito.</em></center></h4></th></tr>
<p>13. Comes quidam nomine Heriwinus, cum per
locum transiens declinasset, et licet a suis ut oraret
admonitus pro festinantia itineris distulisset, non
longe profectus de equo cecidit, gravissimoque lapsu
contritus ad ecclesiam suorum manibus reportatur:
ibi brevi decumbens, apud memoriam venerandam
sanitatis est beneficium assecutus.</p>
<br><tr><th>
<br> <h4><center><em>De Eufimia abbatissa similiter emendata.</em></center></h4></th></tr>
<p>14. Eodem modo abbatissa nobilis ex urbe mediomatricorum
Eufimia, cum iter agens illuc devenisset,
et nec oratum, ut omnes consueverant descendisset,
paulo post de equo cecidit, et effracto
crure quae sponte noluerat ad ecclesiam portatur
<nobr><sub></sub></nobr> invita, et sanitatem, quam suo perdiderat, merito
beati viri recepit.</p>
<br><tr><th>
<br> <h4><center><em>De imperatore Carolo ob dissimulationem periclitato.</em></center></h4></th></tr>
<p>15. Neque dissimilis meritorum ejus potentia in
puniendis, monendisque etiam regibus exstitit. Nam
Carolus, excellentissimae memoriae imperator Augustus,
a palatio suo quod in praeripiis Rheni fluminis
ab ipso constructum <em>Ingilinheim</em> dicitur quodam
tempore navigabat, in castellum quod situm est
super confluentem Mosellae et Rheni descendere,
ibique disponens nocte manere, sequentibus eum in
singulis navibus filiis Carolo atque Pippino. Cumque
ad monasterium confessoris sancti imperator navigio
pervenisset, obvius illi factus abbas Asuerus
rogat uti ad beatum Goarem exire et in cella ejus
<nobr><sub></sub></nobr> charitatem (ut verbo usitato loquar) facere debeat.
Negat suam praesentiam imperator, et post se conversus
manu cognomini filio annuit, ut navim ad
ecclesiam oraturus egrediatur, ipse proposito tendit
itinere. Egresso ad terram Augusti filio, alter ejus
filius Pippinus qui post fratrem navi veniebat, putans
patris esse navim quam littori videret appulsam,
egressus et ipse est, fratrique nesciens in ecclesia
sociatus. Ibi quod inter eos graves aliquandiu
simultates et inimicitiae fuerant, inspirante superna
clementia et opitulante confessoris sanctissimi merito,
in fraternam concordiam et foedus amicitiae
coierunt. Cibo deinde potuque sumpto, alacres et
laeti ad locum supra nominatum quem cum patre
<nobr><sub></sub></nobr> petere coeperant, omnibus suis incolumibus pervenerunt.
Imperator vero qui filiis egressis solus cum
suis in navi remanserat, cum ad praedictum locum
tendere vellet, coorta repente densissima nube et
nebulis tenebrosissimis subsecutis, ita in flumine
deerravit, ut neque ipse, neque comitum quispiam,
sed neque navis gubernator quo tenderent quove
navim agerent ullatenus scire, vel videre valerent.
Sic per reliquum quod supererat diei in pelago fatigati,
vix postquam suam culpam imperator agnoscere
et beato Goari supplicare coepit, multa jam
die et ingruente nocte in continentem egressi sunt,
tribus tamen aut paulo amplius a loco in quem proposuerant
egredi millibus, ubi et ea manere nocte
non sine rerum necessariarum inopia compulsus est
<nobr><sub></sub></nobr> imperator. Factoque die publice testatus est, sui esse
peccati et meriti quod periclitatus in flumine, quod
a commoditate itineris et apparatu regiae mansionis
sit longissime disparatus; non frustra sibi haec accidisse,
sed beatum Goarem poenas pro contemptu
meritas repetisse, seque supplicia expendisse merentem;
vovere se et firmissime polliceri nunquam
locum viri sanctissimi ulla quamvis magna itineris
festinantia, si ad eum in vicino veniat, declinaturum,
quem tali incommodo sit expertus posse de his qui
se negligendum putaverint expetere quam voluerit
ultionem. His votis ad Cellam viginti libras argenti
et palia holoserica duo misit, nec deinceps omni
vita sua quod voverat aliqua ex causa neglexit.
Denique is qui tum regiae navis gubernator fuit nuncusque
<nobr><sub></sub></nobr> superest, reique gestae indubitabile testimonium
perhibet. Nec immerito regum illi fides et
devotio subjacet, qui pro Christo non solum magnos
et appetibiles, sed omnes penitus mundi honores et
caducas dignitates contempsit; et cum posset, episcopus
fieri noluit, potiusque in humili statu manere
delegit quam honorum fascibus praegravari. Quanquam
in Christianis principibus haec circa servos
Dei affectio tam sit spontanea et devota, quam se
noverunt tanto magis Deo gratiores fore, quanto
qui ad tempus elevari per tumorem majestatis regiae
poterant, eligunt servis Christi se mente submittere.</p>
<br><tr><th>
<br> <h4><center><em>De regina Fastrada ibi sanata.</em></center></h4></th></tr>
<p>16. Ejusdem principis conjux Fastrada cum vehementissimo
<nobr><sub></sub></nobr> dentium dolore torqueretur, et ad
locum ob remedium ejus doloris oratum venisset,
continuo ut supplex facta est, incommodo caruit; ob
quam rem data est ab imperatore villa quae Nasonia
nuncupatur, et in jure loci hactenus retinetur.</p>
<br><tr><th>
<br> <h4><center><em>De eo qui ambulans super glaciem periclitatus est
et salvatus.</em></center></h4></th></tr>
<p>17. Per idem tempus accidit Rheni fluminis aquam
nimio frigore congelascere, ita ut incessus quoque
quorum libet animalium et vehiculorum ferre valeret.
Erat quidam regiae villae colonus quam supra
Wasaliam diximus appellari, cujus vinea haud procul
a monasterio vineis B. Goaris cohaerebat; et ut
nonnunquam evenit, hac ille occasione solebat interdum
<nobr><sub></sub></nobr> particulas aliquas earumdem praeripere vinearum,
et suae fraude humani ingenii sociare. Is cum
die quadam super glaciem fluminis ambularet, et ad
ejus medium prope venisset, repente in multiplices
partes per latissimum fluminis spatium glacies est
resoluta, atque ille glaciei fractae superincumbens,
secundum flumen ferri tremens et anxius coepit. Erat
res summi periculi et desperationis extremae, hominem
in fluminis rapidissimi atque latissimi fragmento
glaciei tenuissimae ferri, nec esse remedii quidquam,
quoniam illi, quemadmodum humano auxilio subvenire
posset erat omnino nihil. Tum ille cui evadendi
periculum nec spes ulla, nec aliquod consilium superesset,
divinae solummodo misericordiae supplicare, et B.
Goaris merita in sui liberationem exposcere, magnisque
<nobr><sub></sub></nobr> vocibus veniam et auxilium flagitare. Ad ultimum
cum salutem penitus desperasset, eductam manicam de
manu projecit, respiciensque basilicam, vineam suam
sancti viri dominio tradidit. Nec mora acta, virtute
divina glacies instar naviculae ad littus evexit hominem,
et incolumem in continentem exposuit; qui mox
vineam, de qua diximus supra, ecclesiae mancipavit, in
cujus nunc etiam jure perseverat. Sic B. confessoris
meritum hominem et pro culpa quemadmodum oportuit
castigavit et anxium de periculo mirabiliter eripuit.</p>
<br><tr><th>
<br> <h4><center><em>De quodam Isanhardo, procuratore villae regiae, caeso
et sanato.</em></center></h4></th></tr>
<p>18. Isanhardus, fisci regii procurator, cum inique
multa contra familiam B. Goaris ageret, visitatus ab
illo per somnium est, et post increpationem severissime
<nobr><sub></sub></nobr> caesus; ita ut die postero gressu non valens
incedere, navi ad ecclesiam duceretur, ubi aliquandiu
decubans integram sanitatem excepto genitalium
pondere meruit; quae etiam infirmitas indubitanter
causa salutis illi relicta cognoscitur.</p>
<p>Haec inter alia quae compendii causa suppressi,
temporibus Asueri abbatis divina in loco virtute et
confessoris beati merito provenerunt; diebus vero
Tancradi, qui Asuero feliciter ex hac vita subtracto
in regimine monasterii Prumiae simulque cellae S.
Goaris successit, haec quae superna misericordia tribuente
subjicere cupio contigerunt, quae et illi quibus
referentibus horum notitiam attigi maxima ex parte
coram positi aspexerunt.</p>
<br> <h4><center>III.---MIRACULA FACTA TEMPORE TANCRADI ABBATIS. </center></h4><nobr><sub></sub></nobr> 
<br><tr><th>
<br> <h4><center><em>De nimia rivuli exundatione et turriculae salvatione
mirabili.</em></center></h4></th></tr>
<p>19. Accidit aliquando ex pluviarum copia subito
rivulum quem Woccaram nominari in libello priori
diximus, adeo exundasse, ut in magnam molem exsurgens,
obvia quaeque non sine periculo et damna
multorum eruerit. Quippe cum exundare primo coepisset,
incertum quo obstaculo a cursu suo prohibitus,
descendentibus ex concavitate montium aquis
in tantum excrevit, ut ad ultimum ruptis obicibus profluens,
etiam grandes et firmissimas domos a fundamentis
erutas in Rhenum vi sua dejecerit. Quo in
tempore res miraculo digna provenit: Nam in quadam
earum quae erutae sunt domorum, turricula de qua
<nobr><sub></sub></nobr> signa penderent stabat exstructa, quae nuncusque
tecto ecclesiae superposita manet; quae cum multo
infirmioris esset structurae quam domus ipsa in qua
parabatur, et aquis supervenientibus ad medium
ferme cursus impetum esset obvia facta, penitus tamen
illaesa duravit; quodque majoris miraculi fuit,
domus in qua stabat integris compactisque inter se
parietibus eruta, neque secum illam trahere potuit,
et qua eam sui apertura et solutione transierit nullus
hominum deinceps scire vel deprehendere valuit.
Denique postquam agmen illud aquarum praeteriit, in
imo ejus turriculae duae cum oleo ampullae repertae
sunt, quas qui hominum posuerit vel unde provisae
sint nuncusque nescitur.</p>
<br><tr><th>
<br> <h4><center><nobr><sub></sub></nobr> <em>De muliere quadam Scoticae nationis ibi sanata.</em></center></h4></th></tr>
<p>20. Mulier quaedam de natione Scotorum nomine
Brigida, debilis gressu a parentibus suis et civibus ab
urbe redeuntibus aegra ibi relicta est. Et cum aliquantulum
ibi temporis transegisset, sub die solemnitatis
annuae, astante plebis multitudine, sanata est
et erecta.</p>
<br><tr><th>
<br> <h4><center><em>De ancilla cujusdam Hadebaldi bis sanata.</em></center></h4></th></tr>
<p>21. Item Hadebaldi cujusdam noti hominis ancilla,
quae et caeca esset et muta, ad memoriam venerandam
populo teste sanata est. Sed cum his agnitis,
dominus qui infirmam miserat, ad suum servitium
jam incolumem revocasset, mox in illam prior debilitas
rediit. Coactus itaque evidenti miraculo ejus
dominus manumissam ad locum reverti fecit; nec
<nobr><sub></sub></nobr> multo post sanitas quae collata ante fuerat, sed temeritate
hominis praepedita, correcto domino ancillae
est restituta; quae et reliquum vitae suae in eodem
loco peregit. Denique adhuc ibi soror ejus degit, et
certissima rei geste testis assistit.</p>
<br><tr><th>
<br> <h4><center><em>De alia caeca.</em></center></h4></th></tr>
<p>22. Per idem tempus et alia mulier caeca sub abbatis
Tancradi praesentia visum recepit, pluresque
ibi postea vixit annos.</p>
<br><tr><th>
<br> <h4><center><em>De cujusdam ancillae filio parvulo caeco et muto.</em></center></h4></th></tr>
<p>23. Quodam item tempore praesente eodem abbate
cum populo, quaedam ex ancillis monasterii filium
parvulum qui ab ortu caecus manebat et mutus, ad
<nobr><sub></sub></nobr> ecclesiam deportavit, quam ut est puer ingressus
continuo cum matre loqui et basilicae picturas ei digito
coepit ostendere. Mirata rem mater, sed propter
repentinum eventum insperati miraculi non est ausa
publice quod viderat confiteri. Quae mox ut est domum
regressa cum parvulo, confestim in illum debilitas
pristina rediit: ut palam fieret, non debuisse
matrem quod divino sibi beneficio collatum esset silentio
premere. Itaque causam illa pertractans culpamque
intelligens, arreptum festine filium ad ecclesiam
retulit, et rem omnem ut se haberet abbati et populo
patefecit. Nec dilatum est diu beneficium, cui ad
horam fuerat impedimento timiditas matris; sed ut
illa finem narrandi fecit, incolumitatem illico puer
obtinuit.</p>
<br><tr><th>
<br> <h4><center><nobr><sub></sub></nobr> <em>De muliere clauda ex urbe Mogontiaco.</em></center></h4></th></tr>
<p>24. Ex urbe Mogontiaco ad festivitatem B. Goaris
mulier clauda posito coram abbate Tancrado venit,
et cum in vigiliarum de vespertini psalmi a clero
complerentur, sanata est.</p>
<br><tr><th>
<br> <h4><center><em>De figulis ob contemptum punitis, et infante liberato.</em></center></h4></th></tr>
<p>25. Sed ut ea nunc quoque commemorem. quibus
palam fiat qui beati viri meritum et reverentiam contemnere
aliquatenus praesumpserunt, quemadmodum
vel emendati sint, vel puniti: quodam tempore cum
per Rhenum flumen quidam figuli ollas pretio distrahendas
in navicula veherent, accidit una cum illis
feminam quamdam fidelem cum parvulo filio adverso
<nobr><sub></sub></nobr> flumine navigare. Cumque ad monasterium ventum
esset, rogat mulier comites, uti aut omnes oratum
in ecclesiam pergant, aut si id nolint, appulsa littori
navicula se in continentem exponant, paululumque
in loco certo sustineant, donec possit ipsa ab oratione
reverti. Egressa itaque sola pergit oratum, relicto
in navi cum comitibus filio admodum parvulo.
Illi, deducta in superiorem locum navi, cum eam aliquandiu
sustinuissent, moras ejus non ferentes, abducta
navi iter propositum persequuntur; sed ultio
divina mox consecuta est, qua manifestum fieret non
debuisse illos vel abeunte illa opportunitatem orandi
negligere, vel finem sustinendi moras ejus praesertim
breves contemnere. Nam cum adverso flumine navim
agentes contra eum locum venissent, ubi ex latentium
<nobr><sub></sub></nobr> sub aqua saxorum voragine et undarum collisione
rapidissima, gravia saepe navigantes discrimina
patiuntur, qui locus in flumine ab ecclesia B. Goaris
passibus fere centum aut paulo longius abest, rapta
submersaque navicula perierunt. Sed inutilis esse
non potuit devotae mulieris oratio, cujus etsi comites
aqua submersit, filium tamen divina virtute salvatum
et merito sancti protectum nequaquam perdere
valuit. Quippe illa ut ab oratione rediens ollas
super aquam ferri conspexit, intellexit quod erat,
socias navemque perisse, sollicitaque pro filio quem
una perditum suspicabatur, oculos cum fletu maximo
hac illacque circumtulit, sed repente videt undarum
dorso sublatum parvulum ripae fluminis propinquare.
Tantaque fuit miraculi claritas, ut infantem mater
<nobr><sub></sub></nobr> excipiens invenerit eum a medio corpusculi aquae superexstantem
littora attigisse, quod ne virorum quidem
ullus aliquando natandi peritia et viribus corporis
potuit obtinere.</p>
<br><tr><th>
<br> <h4><center><em>De infante qui equo trans Rhenum incolumis vectus
est.</em></center></h4></th></tr>
<p>26 In dissimili causa non dissimile miraculum
sub eodem tempore exstitit, quod propter similitudinem
rei gestae praecedenti subjunxi. Mater cujusdam
infantis fere quinquennis, cum eo qui ipsum
infantem de sacro fonte susceperat navi circa ripas
tracta per fluvium ascendebat, puerumque equo superpositum
(id enim ex matre et patrono puer ipse
<nobr><sub></sub></nobr> petierat) juxta in littore parens uterque fecerat ambulare.
Tum equus ut sine rectore liber, navigantes
praeteriens sponte se in flumen dedit cum puero, nec
revocari ab aliquo potuit. Cumque saluti infantis
omnes timerent, quippe quem in rapidissimum altissimumque
fluvium ac latissimum equo quem retinere
nequivit ferri conspicerent, et Goaris suffragium
magnis precibus postularent, equus cum incolumi
puero transnato flumine in ulteriorem ripam exivit.
Quae res utique magno miraculo provenit, ut et
equus sine rectore tantum flumen loco praesertim
propter saxa difficillimo et periculoso transiret, et
infans qui ne in arido quidem equo sedere nosset,
sine periculo ullo evaderet.</p>
<br><tr><th>
<br> <h4><center><nobr><sub></sub></nobr> <em>De Willigelmo quodam daemonio tradito et postea
eruto.</em></center></h4></th></tr>
<p>27. Sed ut propositum persequar, Willigelmus
quidam, qui nuncusque superest, cum vineam a
matre datam de jure et possessione ecclesiae S. Goaris
subtraxisset, saevo daemonio est mancipatus. Denique
ab eo vexatus vineam reddidit et curari continuo
meruit, ut hoc exemplo caeteri monerentur, voto
parentum res juri ecclesiae mancipatas subtrahi ab
haeredibus filiis non oportere.</p>
<br><tr><th>
<br> <h4><center><em>De quodam Wolvone presbytero.</em></center></h4></th></tr>
<p>28. Wolvo quidam ab ineunte aetate ibi a matre
nutritus, cum postea presbyter esset, decimas quae ex
multo jam tempore ecclesiae B. Goaris agrorum jure
<nobr><sub></sub></nobr> competerent, suis usibus dolo malo conduxit. Nec
magna subsequente mora caecus et mutus effectus,
ad basilicam viri sanctissimi a suis perducitur; ibi
res patrimonii sui cum restitutis decimis tradidit,
et sanitatem, placato eo quem offenderat, meruit.</p>
<br><tr><th>
<br> <h4><center><em>De negotiatore nomine Badoardo propter caesum servum
mortuo.</em></center></h4></th></tr>
<p>29. Negotiator quidam Badoart dictus cum Rhenum
navi ascenderet, unus servorum qui illum forte
offenderat supplicium metuens de navi prosiliit, et
concitus ad ecclesiam fugit. Tum ille fugitivum secutus
ab ecclesia trahere coepit, prohibente fieri et
nomine Goaris rogante simul et comminante monacho
Herirado qui praesens forte residebat, quo haec
<nobr><sub></sub></nobr> ipsa referente cognovi. Sed negotiator furore succensus
cum monachum rogantem aeque minantemque
contemneret, pro foribus ecclesiae ad contemptus
augmentum tractum ab altari servum cecidit. Nec
multum spatii intercessit, ut cujus arbitrio paruisset
quemve contempsisset agnosceret, immundo spiritui
traditus, brevi vitam nimiis cruciatibus extortam
finivit.</p>
<br><tr><th>
<br> <h4><center><em>De cujusdam Humfridi servo a vinculis mirabiliter
soluto.</em></center></h4></th></tr>
<p>30. Item Humfridi cujusdam clerici ecclesiae servus
cum pro culpa in dominum commissa a tergo vinctus
brachia traheretur, et supplicia quae sibi inferenda
sciret, animo perhorresceret, quoniam aliter
<nobr><sub></sub></nobr> Domini praesentiam subterfugere non valebat, ecclesiam
respexit, et ad eam secum prece tacitus inclinavit.
Res digna miraculo! confestim vincula quibus
ligatus ducebatur, dicto citius laxata sunt et soluta;
exutusque vinculis servus ad ecclesiam sese proripuit,
nec repetitus a domino offensam suppliciumque
vitavit. Tantum apud omnipotentem Deum supplicatio
tacite viro sancto fusa convaluit, nec passus est
Christus eum manere ligatum, qui necessitate et animo
ad sancti altaris auxilium confugisset, ut hinc
quoque daretur intelligi, quantum intercessio illius
ad animarum solvenda vincula praevaleret, cujus
invocatio tanta facilitate ligamenta corporis dissolvisset.</p>
<br><tr><th>
<br> <h4><center><nobr><sub></sub></nobr> <em>De abbate Maximino ob dissimulationem periclitato,
sed salvato.</em></center></h4></th></tr>
<p>31. Quodam tempore abbate Tancrado in cella
posito, Maximinus monasterii S. Gereonis <small>[Note: <nobr><sub></sub></nobr> Monasterium S. Gereonis intra muros Colonienses
inclusum, in collegiatam ecclesiam jam pridem
conversum est; qua de ecclesia legendus Aegidius
Gelenius in lib. III de Colonia Syntagm. 2.]</small>, quod
apud urbem Agrippinam, quae nunc Colonia dicitur,
situm est, abbas a provincia Vangionum [<em>Wormes</em>] ex
vindemiis cum onusta vino navi et non paucis comitibus
descendebat; et cum jam sancti Goaris
monasterio propinquasset, suadetur a sociis uti
appulsa in continentem navi oratum ad sanctum
Goarem ascendat. Ille moras sibi non necessarias
hac in re fieri dicere, fore opportuniorem tempore
alio orandi occasionem. Sic dehortatis comitibus
propositum iter persequitur, sed non impune illum
ultio divina transire permisit. Quippe ut in conspectum
<nobr><sub></sub></nobr> cellae navis acta pervenit, repente ex maxima
sui parte demersa, lapsisque in aquam quae gestaverat
vasis, praesentis jacturae et periculi metum
cunctis inculsit. Clamare omnes et auxilium lacrymabiliter
implorare, culpam abba confiteri, et Goaris
meritum exorare. Rem abba Tancradus ex loco superiori
conspiciens, et quanto in periculo versarentur
cuncti considerans, suos evestigio mittit, mandat
subsidium laborantibus ferri. Deducuntur continuo
naves, et subsidium modis quibus erat possibile ministratur.
Ita cum abbatis auxilio et sudore multorum,
tum maxime B. Goaris opitulatione recuperata navi,
vasisque receptis et opibus, incolumis ad littus abba
progreditur. Egressus navim oratum festinat, persuasum
sibi perenniter affirmans, ne locum tanti viri
<nobr><sub></sub></nobr> meritis insignem facile unquam sine supplicationis
munere transeundum existimet <small>[Note: <nobr><sub></sub></nobr> Hic mos, inquit Gelenius mox citatus, in praesentem
<nobr><sub></sub></nobr> diem perseverat. Quippe nefas putant locum
illum praetervehere, nisi injecto in collum vinculo,
sese sancto Goari mancipaverint: quod etiam praestant
Novatores, apud quos ipsumque vulgus ignota
hujusce religionis ratio.]</small>.</p>
<br><tr><th>
<br> <h4><center><em>De quodam Fresone similiter prope periclitato.</em></center></h4></th></tr>
<p>32. Consimili prope eventu cum quidam ex Fresonum
gente negotiator navem circa ripam ulteriorem
ageret, neque littori in quo monasterium situm est
propinquare disponeret, ubi ad scopulos illos, de quibus
supra diximus, navis acta pervenit, subito rapta
et in gurgitem undarum violentia tracta, praesenti
cunctos discrimine perculit. Sed cum dominus navis
Goaris saepe nomen et meritum iterans subsidium
expetiisset, in portum continuo navis illaesa devehitur;
ille ut continentem attigit, oratum perrexit,
ac pro salutis munere vestem holosericam venerandae
<nobr><sub></sub></nobr> memoriae tribuit, quae etiam vestis postea ab eo qui
haec mihi retulit Theodrado clerico ad Prumiam monasterium
est delata.</p>
<br><tr><th>
<br> <h4><center><em>De negotiatoris servo ex aquae periculo mirabiliter
eruto.</em></center></h4></th></tr>
<p>33. Rem illaturus sum praecedentibus quidem non
omnino dissimilem, sed quae miraculi aliquid amplius
habeat, et cujus tot sint pene fidelissimi testes,
quot loci ipsius habitatores tempore quo gesta est
<nobr><sub></sub></nobr> esse potuerint. Negotiator ex supra dicta Fresonum
gente navem per Rhenum flumen agebat, et ut moris
est quia adverso flumine navigabat, fune a suis
navem circa littus trahendam curaverat. Cumque
jam cellae vicinia attigisset, monetur a suis aliisque
in fluminis praeripio consistentibus, uti ad orandum
navim egredi debeat. Ille sibi ejus tunc rei copiam
non esse dicere, impediri mora propositum cursum,
nec se posse nisi continuato navigio quietis congruum
locum attingere. Ita animo fixo navim agit et ipse
in ea clavum regens cum uno servorum residet, reliqui
navim per littora trahunt. Erat inter eos unus
qui cunctos antecedens extrema funis dorso et ventri
circumvoluta teneret. Ventum erat ad fluminis illam
de qua in superioribus egimus rapiditatem horribilem,
<nobr><sub></sub></nobr> cum repente navem undae violentissimae rapiunt,
nec gubernatore ullo praesidio valente resistere
longissime a littore subtrahunt. Ea rapta cum
ferre non possent funem qui per ripas trahebant,
victi relinquunt; sed is qui cunctos praecesserat, tam
cito explicare se fune non valens navim secutus in
gurgitem trahitur, neque id dominus navis qui in
puppi residens laborabat, animadvertere potuit; reliqui
qui a fune refugerant, magis vocibus navi et socio
qui sub aqua trahebatur opem divinam et B. Goaris
merita succurrere postulabant; tantaque tum aquae
vis et undarum vorago fuit, ut non ante navis in cursum
dirigi posset, quam longissime pulsa in ulteriorem
ripam non sine magno plurimorum metu atque
horrore exportaretur. Negotiator vero ut terram
<nobr><sub></sub></nobr> attigit, funem qui navi cohaerens per aquam fuerat
tractus, a servo colligi mandat, qui collecto in extrema
ejus parte servus sicut implicitus fuerat invenitur.
Qui diligentissime contrectatus et modis variis
pertentatus, non aliud potuit deprehendi quam mortuus.
Denique adhibito plurimo stramine et igne
circumcirca succenso, nihil caloris penitus persentire,
vel aliquod vitae indicium potuit edere. Quid
plura? devehitur rursus in citeriorem ripam ac de
sola sepultura dominus ejus et comites agunt: rogatur
ecclesiae custos ut ad sepeliendum mortuum loci
alicujus copiam faciat. Eo obtento, dum sepulturam
aperiunt, interim cadaver ut vere putabatur exanime
in custodis ad horam mansione deponitur. Tum
non post longum temporis intervallum incipit recalescere,
<nobr><sub></sub></nobr> et paulatim os aperire, ac spiritum ducere.
Dehinc totum se elevans parum sanguinis ore rejecit,
et confestim surrexit incolumis, ita ut oratione
facta et gratiarum actione ab omnibus reddita, ad
ducendam sicut prius navim cum sociis festinarit.
Ea negotiator ut vidit, emendatum se, et pro culpa
castigatum magnopere gratulans argenti libram altari
sacro persolvit, et coepto dehinc itinere, suis omnibus
incolumibus abiit. Viderint quid de re hujusmodi
<nobr><sub></sub></nobr> caeteri sentiant. Ego confidentissime dixerim
beati viri merita tanto esse post obitum clariora,
quanto sollicitius dum viveret humanas laudes et
jactantiam fugerit; neque in hujusmodi signis et
miraculis exhibendis cuiquam sanctorum, apostolis
et clarissimis Ecclesiae martyribus duntaxat exceptis,
illum inferiorem videri: quippe qui in diligendo Deo
et proximo non facile quoquam illorum judicetur
inferior, quique tametsi in vita non multis quae homines
noverint miraculis claruit, sed ea quae miraculis
omnibus potior est charitate clarissimus exstitit;
ideoque post obitum quotidie in viventium fide tot
tantisque virtutibus claret.</p>
<br><tr><th>
<br> <h4><center><em>De lumine divinitus in lucernis ecclesiae succenso.</em></center></h4></th></tr>
<p>34. Praeterea Heriradus monachus, qui, ut saepe
<nobr><sub></sub></nobr> dictum est, horum mihi miraculorum certissimus
relator exstitit et verissimus, bis se affirmat nullo
admonente extrinsecus igne lampadem, quae coram
memoria veneranda dependet, infuso divinitus lumine
splenduisse: quod ipsum praesenti anno quo ista descripsimus
et superiori contigisse qui interfuerunt
affirmant. Sed id suo loco erit dicendum.</p>
<p>35. Hactenus ea descripserim quae abbate Tancrado
in hac vita superstite facta inter alia referuntur.
Nunc adjutore Christo ad clarissimi Patris
Marcuvardi tempora qui hoc ipsum mihi opus imposuit,
servato ut proposui ordine veniam.</p>
<br> <h4><center>IV.---MIRACULA FACTA TEMPORE MARCUVARDI ABBATIS. </center></h4>
<tr><th>
<br> <h4><center><nobr><sub></sub></nobr> <em>De imperatore Ludovico ibi a pedum dolore relevato.</em></center></h4></th></tr>
<p>36. Et ut haec ipsa rerum gestarum ordine aliquantulum
postposito exordio clariori incipiam: excellentissimae
pietatis singularisque clementiae et
erga Christianam religionem omnium imperatorum
studiosissimus Ludovicus, qui adhuc superna misericordia
providente rerum summa potitur, cum dolore
pedum vehementissimo, qua olim infirmitate vir
ille, etsi non continue, frequenter tamen affligitur, laboraret,
atque ex palatio suo quod in littore fluminis
Rheni situm <em>Ingilinheim</em> supra diximus appellari,
evectione navali descenderet, oratum ad S. Goarem
exiit, vix in terram pedes prae dolore nimio po ere
valens, et sustentantium magis quam suis gressibus
nitens. Cumque in ecclesiam pervenisset, ante memoriam
<nobr><sub></sub></nobr> venerandam humillime se ac devote deposuit,
et in terra stratus diutius peroravit. Ubi vero
surrexit, ad abbatem et clarissimum virum Gerungum
olim palatii aedilem, nunc monachum conversus:
Deo, inquit, gratias, nunc meritis S. Goaris
levamen mihi datum persentio, neque eo jam cum
quo huc veni dolore laboro. Sic a memoria regressus
laetus et alacer diem totum duxit. Haec ipso abbate
qui coram adfuit referente cognovi; quanquam
nec ego ipse multum abfuerim, qui pridie ejus diei
imperatorem praedicto dolore gravissime laborantem
in palatio viderim.</p>
<br><tr><th>
<br> <h4><center><em>De muliere Scotica ibi a claudicatione sanata.</em></center></h4></th></tr>
<p>37. Sed ut huic rei gestae tempore paulo superiorem
<nobr><sub></sub></nobr> subjiciam, mulierem Scoticae nationis cives ab
urbe redeuntes aegram et gressu debilem ibi reliquerunt.
Ea postquam sex in loco menses egit, sub die
solemnitatis annuae quae agitur pridie nonas Julii inter
vespertinos Psalmos gressus sanitatem recepit.</p>
<br><tr><th>
<br> <h4><center><em>De infante daemoniaco apud memoriam S. Goaris promissa
a patre api curato.</em></center></h4></th></tr>
<p>38. Superiori anno post ea quae de imperatore retulimus,
accidit ut quidam ex rusticis filium parvulum
daemone plenum ad ecclesiam cum fletu et supplicatione
deferret. Quem cum ante memoriam ejulans
multis praesentibus exposuisset, sancte Goar,
inquit, redde nunc mihi meum filium et pulso qui
eum vexat daemone sana; ego tibi pro munere apim
unam (sic enim vocare rustici examen apum consueverunt)
<nobr><sub></sub></nobr> huc protinus afferam. Non inanis fuit simplex
haec hominis rustici postulatio: sed continuo
sanatum integerrime parvulum laetus et gaudens
pater domum revexit. Denique examen apum quod
ut pollicitus fuerat obtulit, hodieque in hortis Ecclesiae
permanet. Haec cum saepedicto Theodrado
tum Ekkibaldo ipsius loci praeposito viro sane docto
atque veraci narrante cognovi.</p>
<br><tr><th>
<br> <h4><center><em>De lumine bis in lampade succenso divinitus.</em></center></h4></th></tr>
<p>39. Et ut illud inferam quod supra leviter tetigi,
anno praeterito in die sanctissimo Paschae, cum praepositus
Ekkibaldus sub ipso lucis exortu missas
agere vellet, itemque hoc eodem anno quo ista conscripsimus
cum idem in Quadragesima missas ageret,
<nobr><sub></sub></nobr> et lumen ecclesiae deesse quaereretur, custosque
deposita lampade ac sine igne reperta, pro eo deferendo
festinaret; subito cernentibus multis sponte in
lampade lumen accensum enituit, quod ibi crebro
factum plures viri fideles qui interfuere testantur.</p>
<br><tr><th>
<br> <h4><center><em>De infante claudo et surdo et item puella caeca ibi
sanatis.</em></center></h4></th></tr>
<p>40. Sed ut haec miracula rerum nuperrime gestarum
narratione de praesenti concludam, sub idem
tempus quo his describendis manum imposui, necdum
libello edito cum ad annuam beatae depositionis
solemnitatem magna undecunque ita uti solet hominum
multitudo conflueret, nota ex vicino mulier
advenit cum filio fere septenni, qui ab ortu ipso
claudus, mutus, surdusque permanens, infelici genitrici
<nobr><sub></sub></nobr> novos quotidie luctus et dolores afferret. Hunc
mater fide devota cum inter nocturnas vigilias coram
sepulcro venerabili exposuisset, circa finem
Psalmorum matutinorum, cum canticum Evangelii
clerus ecclesiae caneret, infantulus lento adnisu repente
surrexit, ac pedibus quos usque ad id temporis
nunquam terrae fixerat adstans, matrem clamore
iterare vocavit. Flens prae gaudio continuo mater
accurrit, et filium quem tot pressum incommodis
deposuerat, ambulantem simul et loquentem audientemque
recepit. Neque fuit Christo difficile, pro
sui merito confessoris, uno eodemque tempore et
possibilitatem loquendi puero, et scientiam quam
majores audiendo nunquam perceperant dare, cum
<nobr><sub></sub></nobr> sit ipse sapientia Dei quae aperit ora mutorum, et
linguas infantium disertas facit. Tum vero omnium
qui aderant mentes tanti replet stupor miraculi,
totam laudem Christi conclamat ecclesia, et unius
infantuli salus mirabilis multorum ad fidem corda
succendit.</p>
<p>41. Eodemque die cum missarum solemnia populus
spectaret, et divina a sacerdote mysteria agerentur,
puella eadem prope qua praedictus infans aetate
diu caeca, quae tum a parentibus fideliter fuisset
illata, amissum lumen recepit. Ita gemino miraculo
sub uno die et sancti viri meritum palam cunctis
enituit, et praesentium fides Christi clementia quam
non desit invocantibus ubique praesens, agnovit.</p>
<p>42. Haec <small>[Note: <nobr><sub></sub></nobr> Totus iste articulus apud Surium desideratur,
<nobr><sub></sub></nobr> quem ex eodem Remig. deprompsimus. Conf. n. 36.]</small> de miraculis B. Goaris merito ostensis
<nobr><sub></sub></nobr> atque exhibitis pauca brevi et aperto quantum potui
sermone digessi, narrationem ad annum 839 Incarnationis
Dominicae perducens, eaque tantum (ut in
libelli hujus principio adnotavi) scripturae mandans,
quae relatu virorum fidelium didici, quaeque non eis
modo qui retulere, sed omnibus pene locum frequentantibus
haberi notissima comperi. Quanquam
non omnia quae ab eis ipsis quorum fidei specialiter
credendum putavi relata sunt scripserim, alioquin
aut modum suscepti operis excessissem, aut auditoribus
longior justo prolixiorque fuissem. Neque hoc
opere facultatem aliis de his scribendi praeripui, sed
et haec ipsa quae utcunque videntur a me esse proposita,
poterunt qui volent pro ratione dignius explanare,
et quae in similibus miraculis forte provenient,
<nobr><sub></sub></nobr> exemplo a vobis, Pater amplissime Marcuvarde,
et a me sumpto describere. Quippe si divina
opera nobis glorificanda dignissime proponuntur,
oportet ut non cessante virtutis divinae beneficio
etiam scribendi non cesset intentio; et donec qui
explere possint existunt, litteris digna admiratione
tradantur. Quare etiam vacantes pergamenas huic
libello subjicere placuit, ut edito opere praesenti futuris
post haec temporibus quae inserenda prudens
aliquis aestimaverit, opportune possit inserere.</p>
<br> <h4><center>V.---COMMEMORATIO <em>quemadmodum et a quo cella
sancti Goaris fuerit monasterio Prumiae sociata incipit
feliciter.</em> </center></h4>
<p>43. Decursis jam quae de miraculis viri sancti
scribenda susceperam, videtur mihi necessario paucis
<nobr><sub></sub></nobr> esse monstrandum et post editos libellos duos
quodam extraliminio memorandum, quemadmodum
et qua ex causa cella B. Goaris monasterio Prumiae
fuerit sociata, ut omni tempore sub regimine et potestate
abbatis qui ei monasterio auctore Deo praefuerit,
ipsa quoque esse deberet.</p>
<br><tr><th>
<br> <h4><center><em>Prumiensis monasterii primordia.</em></center></h4></th></tr>
<p>44. Excellentissimae memoriae rex Francorum
Pippinus pater imperatoris famosissimi Caroli, postquam
ut omnibus prope notum est amore Christi et
uxoris suae sanctae recordationis Bertradae rogatu
<nobr><sub></sub></nobr> provocatus monasterium suprascriptum construxit,
constitutis in eo monachis qui Deo sub regulari ordine
militarent, venerabilem virum Asuerum regiminis
praefecit officio. Qui etiam eidem loco annis
quinque et quadraginta felicissime praefuit. Hanc
cum pro suae vitae merito plurimum coleret, ejusmodi
constitutionis ei auctoritatem dedit, ut cum
iter agens ad aliquem juris regii locum venisset, licenter
quae itineris essent necessaria sumeret. Cum
ergo quodam tempore iter a monasterio in Vangionum
[<em>Wormes</em>] provinciam ageret, et occasione viae
ad sanctum Goarem declinasset, ubi tum rectoris
nomine praeerat quidam Erpingus nomine, neque
commoditatem aliquam rerum necessariarum nancisci
potuisset, rem ut erat gesta paulo post principi
<nobr><sub></sub></nobr> retulit, pessimum esse dicens eo loco humanitatem
hospitalitatis omnem negari, ubi quondam sub beato
viro singulariter virtus eadem viguisset. Pollicetur
rex fore haec emendanda cum temporis opportunitas
arrisisset. Itaque non multo post positus in palatio
quod Attiniacum [<em>Attigny</em> in Campania ad Axonam]
vocatur, cum ad generalem populi conventum simul
abba Asuerus venisset, evocatum ad se princeps super
his quae de cella beati viri dicta ab eo fuerant
commonefacit, eique regendam committit, hortatus
ut eam congrue disponere, atque hospitalitati quam
in ea non sit expertus competentem efficere debeat.</p>
<br><tr><th>
<br> <h4><center><em>Contentio de cella S. Goaris a Carolo Magno componitur.</em></center></h4></th></tr>
<p>45. Haec prima fuit cellae jamdictae cum monasterio
<nobr><sub></sub></nobr> Prumia facta ex regis Pippini mandato et voluntate
conjunctio, quando non ipsi monasterio et monachis
subjecta, sed abbati tantum est beneficii ad
regendum jure commissa. Regnante vero post patris
obitum Magno Carolo, orta est inter Trevirorum
pontificem tunc Weomadum et abbatem Asuerum
pro eadem cella contentio, asserente episcopo
eam ad suae Ecclesiae jus pertinere, abbate contra
dicente esse illam regis lege haereditaria possessionem,
neque in ea posse sibi aliquid ecclesia vindicare,
quae et sibi esset a rege Pippino commissa, et
in dominium clarissimi Caroli successionis jure
transmissa. Ita eis diu multumque certantibus et
re ad controversiam saepe deducta, directi sunt ex
<nobr><sub></sub></nobr> latere regis et semel et iterum ac tertio legati fidissimi
et veraces, qui causam diligenter inquirerent,
litemque congrue terminarent; quique rem
examinantes, non aliud quam quod abbas protestatus
fuerat invenerunt, regii scilicet [<em>Sup.</em> potius]
quam ecclesiastici juris possessionem loci saepedicti
existere.</p>
<p>46. Sed cum episcopo haec nequaquam sufficerent,
famosissimus princeps, habito in Saxonia super fontem
qui Lippia [Surio <em>Lupia</em>] dicitur generali conventu,
sub praesentia totius prope regni primatum,
et utriusque ordinis clarissimorum virorum, rem
<nobr><sub></sub></nobr> per se examinandam suscepit, omniumque qui tum
adfuere judicio, jurisjurandi conditio causidico monasterii,
tunc Raberto nomine est constituta, qua
ille postea cum aliis duodecim firmavit, possessionem
saepedictam non Ecclesiae Trevirorum, sed dominio
regio tantum competere. Hoc ergo modo re
definita et episcopo tandem acquiescente, famosissimus
rex cum suorum consensu cellam sancti viri
monasterio Prumiae tradidit, edito traditionis ejusdem
privilegio, quo firmavit testatusque est, se pro
amore Christi et eleemosyna parentum suorum, Pippini
videlicet regis et reginae Bertradae, cellam ipsam
hac lege jamdicto monasterio subdere, ut omni deinceps
tempore rectores monasterii ejusdem eam
tenere, et rebus ejus libera conditione in usus suorum
<nobr><sub></sub></nobr> Deoque servientium fratrum necessarios uti, ac
sine ulla cujusquam contradictione, quae utilitati
communi competerent de ea facere et ordinare deberent;
neque rebus solummodo quas tempore eodem
<nobr><sub></sub></nobr> cellae dominium retineret, sed et illis quae futuris
successionibus acquisisset jure firmissimo uterentur.</p>
<p>47. Haec quemadmodum sint gesta atque statuta
poterit qui volet relecto eodem qui hodieque in archivis
ipsius monasterii integerrimus manet privilegio
scire. Nobis rem breviter commemorasse suffecerit,
ne id quod esset utile cognitioni, penitus siluisse,
et in hac parte circa B. Goarem officio defuisse
merito redargueremur.</p>
<p>48. Denique cum haec scriberemus, sicut in regimine
monasterii Prumiae, sic etiam in possessione
cellae S. Goaris Asuero Tancradus, et ei Marcuvardus
vicaria mutatione successerant.</p>
<p>49. De abbate porro Asuero et cella sancti viri ea
<nobr><sub></sub></nobr> quae primo retulimus ita esse gesta, quidam ex senioribus
non indignus fide ab eodem abbate se audisse
est protestatus.</p>

