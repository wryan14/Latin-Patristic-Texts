br><small>ANNO DOMINI DCCCLXXVII.</small><br>CAROLUS CALVUS
FRANCORUM REX. </center></h4>
<nobr><sub></sub></nobr> 
<br> <h4><center>CAROLI CALVI EPISTOLAE. </center></h4>
 <h4><center>EPISTOLA PRIMA
AD NICOLAUM PAPAM.
<em>Intercedit pro Adventio episcopo, petitque ut in gratiam
recipiatur.</em>
<br><small>[Apud Labbeum. <em>Concil.</em> tom. VIII, pag. 445.]</small><br> </center></h4><nobr><sub></sub></nobr> 
<p>Sanctissimo ac reverendissimo Patri NICOLAO catholicae
et apostolicae sedis summo pontifici et universali
papae CAROLUS gratia Dei rex et spiritalis filius
vester.</p>
<p>Quia sicut devotio nostra erga sanctam sedem
apostolicam et vestri honorem in istis Transalpinis
regionibus longe lateque, gratias Deo, cognoscitur,
et colendae cum summi amoris veneratione paternitatis
vestrae benignitas erga filialem nostram dilectionem,
non solum nostris benevolis, sed et aemulis,
<nobr><sub></sub></nobr> auctore Deo, certis indiciis veluti sanctitatem vestram
scilicet religionis culmen decet, innotuit:
Adventius Metensium venerabilis episcopus, hunc
fratrem nomine Bettonem nobis fidelem, ut credimus,
in monasterio regni nostri ab infantia regulariter
educatum, et nostra munificentia, sicut inter
nos convenit, sibi concessum, ad nos misit, petens
a nobis vestrae amantissimae paternitati pro eo litteras
mitti, quas profuturas, et non modice sibi apud auctoritatem
vestram credit suffragari. Mandavit etiam
mihi, quod professionem suam subreptionum praeteritarum
correctionem et futurarum cautelam continentem,
sicut regulae sanctae praecipiunt, manu sua
subscriptam vestro apostolatui per hunc fratrem vellet
dirigere, quatenus et excessuum veniam, et apostolicae
<nobr><sub></sub></nobr> sedis communionem, et vestri apostolici vigoris
gratiam valeat obtinere. Unde quoniam venerandus
et amantissimus patruus noster Drogo, qui
licet in regno fratris nostri Lotharii quondam imperatoris,
post obitum domni et patris nostri degisset,
eo quod sedes in partem regni ipsius devenerat, nobis
tamen unice dulcissima dilectione, et obnixa
fidelitate conjunctissimus fuit, eumdem venerabilem
Adventium nutrivit, et domestica familiaritate habuit,
et ipse Adventius nobis fidelis et amicus existit: ac
si vestigia sanctissimae paternitatis vestrae deosculantes,
cum omni devotione deposcimus, ut nostra
petitione, sicut credit, apud auctoritatem vestram
se sentiat adjuvari, nec ipse et sedes ejus in illo
modo quolibet, quod absit, dehonoretur: quae postulatione
<nobr><sub></sub></nobr> avi nostri divae memoriae Caroli imperatoris
honorari ab apostolica sede meruit, ut Engilramnus
praedecessor istius, summus capellanus ejus
et apocrisiarius apostolicae sedis in istis regionibus
aliquandiu fieret: et postea deprecatione sanctae
recordationis Pii Augusti domni et genitoris nostri
excellenti genio a sede apostolica in praefato patruo
nostro Drogone venerando episcopo fuerat honorata,
ut una cum praedicto ministerio et imperatoris et
apostolicae sedis, etiam usu pallii potiretur. Nam etsi
hic vir venerabilis Adventius, aut principis sui aut
magistrorum superstitione actus, aut favore a consensu
plurimorum attractus, vel alio quolibet modo
subreptus, vel interceptus, in aliquo minus quam
debuerat providus exstitit: quoniam, ut Augustinus
dicit, Amat Deus confitentibus parcere, et eos
<nobr><sub></sub></nobr> qui semetipsos judicant, non judicare; cessatque
divina vindicta, si conversio praecurrat humana:
vestri apostolatus mitissima et praestabilis cunctis
conversis benignitas, in eo sententiam praedecessoris
sui Leonis sequetur, qua dicit: Sedis, inquiens,
apostolicae moderatio hanc temperantiam servat, ut
et severius agat cum obduratis, et veniam cupiat
praestare correctis: quatenus venia concedatur, si
error aboletur. Petimus siquidem, ut istum non
modo suum, verum et nostrum legatum, Bettonem
religiosum monachum, et litterarum scientia, bonique
ingenii capacitate, Dei gratia, et sedulo studio
imbutum, benigne et familiariter recipiatis, quo ea
quae sibi injuncta sunt, mansuetudini vestri apostolatus
domestica suggestione valeat enarrare. Deus
<nobr><sub></sub></nobr> omnipotens orantem pro nobis sanctitatem vestram
aevo longiore conservare in voluntate sua dignetur,
sanctissime et reverentissime pater in Domino.</p>
<br> <h4><center>EPISTOLA II
Synodalis
AD EPISCOPOS ET COMITES GALLIAE,
<em>Sub nomine Caroli regis.</em>
<br><small>[Apud Labbeum, <em>Concil.</em> tom. VIII, pag. 246.]</small><br> </center></h4>
<p>In nomine sanctae et individuae Trinitatis CAROLUS
Dei gratia rex illustris, episcopis et dilectis, ac fidelibus
missis illustribus, comitibus nostris salutem.</p>
<p>Notum sit fidelitati vestrae quia decimo quinto
Kalendas Martii, secundum sacram auctoritatem
<nobr><sub></sub></nobr> synodum <small>[Note: <nobr><sub></sub></nobr> <em>Synodum.</em> Cum his temporibus in Gallia undique
factiones et subditorum rebelliones ebullirent,
ubique furta, depraedationes, grassationes, et caedes,
omniaque violentae turpitudinis genera increbrescerent,
Carolus rex ad evellenda illa incommoda
anno Christi 856 in villa Carisiacum nominata hanc
synodum congregavit, ex qua ad episcopos, missos,
et comites Galliae epistola illa synodalis (quam ex
codice Antonii Augustini primus in lucem emisit
Baronius) sub nomine Caroli regis scripta et transmissa
fuit. Ex eadem synodo nonnulla capitula miserunt
ad reconciliandum sibi subditum populum,
ne immemores praestiti juramenti fidelitatis defectionem
pararent. Quae libenter hoc loco cum praedicta
epistola in publicum emisissem, si praedicti codicis
habendi facultas fuisset. Quae ad vitandam prolixitatem
suorum Annalium ecclesiasticorum reverendissimus
cardinalis Baronius omisit. De rebus quibusdam
<nobr><sub></sub></nobr> hac synodo gestis Flodoardus lib. III, cap.
24, ista: Cum synodo episcoporum apud Carisiacum
habita scribit Hilduino Caroli regis archicapellano,
et pro Ecclesia Lingonica quam Vulfadus
Ecclesiae Rhemensis alumnus contra canonica occupaverat
decreta. Unde suggesserat eadem synodus
regi ut alterum ad regendam praefatam constitueret
Ecclesiam, et rex jusserat ut episcopi quaererent talem,
qui posset in episcopali ministerio eidem Ecclesiae
praefici: eorumque vota in Isaac ipsius Hilduini
discipulum convenerant, observantes hujus in
hac Hilduini consensum, et deprecationem ipsius
pro eo apud regem. <strong>SEV. BIN.</strong>]</small> venerabilium episcoporum, ac conventum
fidelium nostrorum apud Carisiacum fecimus convenire.
Cum quibus, inter caetera ecclesiastica utilitatis
ac regni necessitatis negotia consideravimus,
qualiter rapinae, et depopulationes, quae partim occasione
superirruentium paganorum, partim mobilitate
quorumdam fidelium nostrorum in regno nostro,
per eos etiam qui Ecclesiam Dei defendere et
tueri, et regni soliditatem et quietem debuerant
providere, grassantur, aliquo modo, annuente Domino,
sedari valeant et amoveri.</p>
<p>Quorum consultu decrevimus, ut quia peccata,
quae in suo initio, ut sunt, magni ponderis aestimantur,
pernicioso processu ipso etiam exitiabili supra
jus mentibus loquantur, et quasi insensibiles <small>[Note: <nobr><sub></sub></nobr> Locus corruptus, sic legendus, <em>usu pravis mentibus
levantur, et q.</em> I. <em>reddunt.</em>]</small>: ac
<nobr><sub></sub></nobr> si quando resipiscere moliuntur, [eas saepius] casibus
suis obligent, ut si resurgere velint, non possint.
Antequam censura ecclesiastica, ac legales sententiae
hujusmodi praedatores terribiliter et damnabiliter
feriant, episcopi quique in suis parochiis, et
missi in illorum missaticis, comitesque in eorum
comitatibus pariter placita teneant, quo omnes reipublicae
ministri et vassi dominici, omnesque quicunque
vel quorumcunque homines in iisdem parochiis
et comitatibus, sine ulla personarum acceptione
et excusatione aut dilatione conveniant. Et episcopi
illius parochiae breviter annotatas sententias de
ejusmodi causa, evangelicae videlicet et apostolicae
et propheticae auctoritatis, necnon et decreta apostolica
atque canonica omnibus relegant, et aperto
<nobr><sub></sub></nobr> sermone cunctis quale quantumque peccatum sit,
et qualem quantamque poenitentiam, et quam immanem
severissimamque vindictam exposcat, cum
aliis debitis et necessariis atque utilibus praedicationibus
innotescere curent.</p>
<p>Missi quoque legales sententias, sicut eas cognitas
habent, adnotent, et praedecessorum nostrorum regum
atque imperatorum, nostraque capitula de hac
causa in unum collecta omnibus nota fiant. Et
episcopi Dei et apostoli auctoritate tales depraedationes
omnibus interdicant, et missi et comites nostri
cunctis ex regio nostro banno prohibere firmiter
studeant, et cognoscant omnes quia si abhinc inante
in regno nostro talia facere aliquis praesumpserit,
secundum divinas sententias specialiter excipiet
<nobr><sub></sub></nobr> sententiam, et secundum leges ac capitula regia
emendari cogetur et secundum judicium fidelium
nostrorum condignam vindictam suscipiet.</p>
<p>Et si talis persona fuerit, ut episcopi et missi nostri
ac comites in illorum ministeriis quod pravum
actum fuerit potuerint emendare, secundum praefixa
monita illud emendare studeant, aut per fidejussores
ad nostram praesentiam venire faciant. Si autem
aliquis quiscunque inobediens exstiterit, cum summa
festinatione nobis notum facere curent, ut quanto
citius ad nostram praesentiam illum venire jubeamus,
et dignam ultionem secundum judicium fidelium
nostrorum sustineat. Et si (quod absit) talis emerserit,
qui Dei timorem postponat, et ecclesiasticam
auctoritatem contemnat, ac regiam potestatem refugiat;
<nobr><sub></sub></nobr> sciat, quiscunque ille fuerit, quia et secundum
canonicam auctoritatem ab omnium Christianorum
coetu, et sanctae Ecclesiae consortio, et in
coelo et in terra alienus efficietur, et regali potestate
atque omnium regni fidelium unanimitate, sicut Dei
et Ecclesiae inimicus et regni devastator persequetur,
usque dum a regno exterminetur.</p>
<p>Et si aliquis comes fuerit, qui in hoc suo comitatu
fecerit, aut ibi talia increscere permiserit, et ipse
illa non emendet, aut nota nobis non fecerit, ut nostra
auctoritas talia corrigat; sciat quia talem sententiam
inde sustinebit, sicut tempore antecessorum
nostrorum consuetudo fuit. Et si aliqui itinerantes
depraedationes et rapinas per regnum nostrum
fecerint, et episcopi seu missi et comites hoc emendare
<nobr><sub></sub></nobr> non potuerint, quam citius possint, nobis notum
facere curent, ut jubeamus ipsos depraedatores per
eamdem viam cum misso nostro redire, et illa omnia,
quae alii egerunt, legaliter emendare, et talem
armiscaram, sicut a nobis jussum fuerit, aut judicium,
sicut cum fidelibus nostris consideraverimus,
sustinere. Si autem dilecti fratris nostri, ac nepotum
nostrorum homines fuerint, qui talia egerint, et
hoc nobis innotescat, ut illis nota faciamus; et illi
suos homines, sicut illis melius visum fuerit de talibus
castigare procurent, sicut et nos nostros homines
castigare volumus. Si in illorum regnis indecentia,
et aliqua noxia (quod absit) facere praesumpserint,
<small>[Note: <nobr><sub></sub></nobr> In Sirm. edit: COLLECTIO DE RAPTORIBUS. <em>Gregorius
iu Libro Pastorali dicit:</em> Admonendi, etc.]</small> admonendi sunt qui aliena rapere contendunt,
ut sollicite audiant, quod veniens in judicio Dominus
<nobr><sub></sub></nobr> dicat: <em>Esurivi et non dedistis mihi manducare,</em> etc.;
quibus dicit: <em>Discedite a me, maledicti, in ignem
aeternum, qui paratus est diabolo et angelis ejus</em>
<strong>(Matth. XXV)</strong>. Hinc ergo colligendum est, quanta
damnatione plectendi sint qui aliena rapiunt, si
tanta animadversione feriuntur qui sua indiscrete
tenuerunt. Perpendant quo eos obliget reatu res
capta, si tali subjicit poenae non tradita. Perpendant
quo demeretur injustitia illata, si tanta percussione
digna est pietas non impensa.</p>
<p>Audiant raptores qui multiplicant non sua usquequaque,
et aggravant contra se densum lutum <strong>(Habac.
II)</strong>. Densum lutum contra se aggravare est
terrena lucra cum pondere peccati cumulare.</p>
<p>Audiant quid Christus dicat: <em>Quid prodest homini
</em><nobr><sub></sub></nobr> <em>si totum mundum lucretur, animae vero suae detrimentum
patiatur</em> <strong>(Matth. XVI)</strong>: id est, quid prodest
homini, si totum quod est extra se congregat, et
hoc solum quod ipse est damnat.</p>
<p>Audiant illi qui rapiunt in hoc saeculo: deficient
autem, et in saeculo dimittent; sed secum ad judicium
causas rapinae, id est damnationem secum
ferent, ut alibi scriptum est.</p>
<p>Audiant quia propheta Isaias dicit: <em>Rapina pauperis
in domo vestra, et causa viduae non ingreditur
ad eos</em> <strong>(Isa. I, III)</strong>, <em>et lacryma viduae usque ad maxillam
descendit; et Dominus non delectabitur in illis</em>
<strong>(Eccli. XXXV)</strong>.</p>
<p>Audiant quia in cujus domo rapina est, sive in
domo corporis, sive in domo mansionis, non habitat
<nobr><sub></sub></nobr> in illa domo Spiritus sanctus, sed spiritus malignus.
Et si accedit ad communionem corporis et sanguinis
Christi ante dignam satisfactionem, non mundatur
per illam communionem a peccato, sed plenius, sicut
Judas quando in coena plenus rapina et iniquitate
communicare praesumpsit de manu Christi, possidetur
a diabolo, unde et suspensus crepuit medius.
Ad quem causa viduae non ingreditur, nec ipse, si
digne non satisfecerit, in coelestem Ecclesiam intrare
valebit.</p>
<p>Audiant raptores quid iterum propheta dicat:
<em>Qui praedaris, nonne et ipse praedaberis</em> <strong>(Isa. XXXIII)</strong>?
Videlicet quia ille qui praedatur res pauperum et
ecclesiarum ac servorum Dei, depraedatur a diabolo,
et praeda illius fit.</p>
<p><nobr><sub></sub></nobr> Audiant quid sanctus Apostolus dicat, per quem
locutus est Christus, et qui raptus fuit usque ad
tertium coelum, et qui raptus fuit in paradisum, et
audivit talia secreta verba, quae non licebat hominibus
loqui; ait namque: <em>Quia neque rapaces, neque
homicidae, neque adulteri regnum Dei possidebunt</em>
<strong>(I Cor. VI)</strong>. Ille intendat quale quantumque peccatum
est rapina, quam cum adulterio et homicidio
sanctus comparavit Apostolus. Item ipse dicat: <em>Si
quis fornicator, aut adulter, aut rapax, aut homicida
est, cum hujusmodi nec cibum sumere</em> <strong>(I Cor. V)</strong>,
Christi discipulo, id est Christiano, licet ante satisfactionem,
<nobr><sub></sub></nobr> id est correctionem, aut emendationem,
et dignam poenitentiam.</p>
<p>Audiant quod sanctus Joannes apostolus electus
et dilectus Christi, qui in coena supra pectus ejus
recubuit, talem hominem salutare vetat, dicens: <em>Nec
Ave dixeris, nec in domum receperis</em> <strong>(II Joan. 10)</strong>.</p>
<p>(24, qu. 3, c. 21.) Audiant quid in Toletano concilio
<small>[Note: <nobr><sub></sub></nobr> Conc. Tolet. I, cap. 11.]</small> sancti episcopi qui in coelo et cum Deo regnant,
et in terris miraculis coruscant, de totius
mundi partibus congregati decreverunt. Si quis de
potentibus clericum aut quemlibet pauperem aut
religiosum exspoliaverit, et mandaverit ad ipsum
episcopus, ut eum audiat; et si contempserit, invicem
mox scripta percurrant per omnes provinciae
episcopos, quoscunque adire potuerint, ut excommunicatus
<nobr><sub></sub></nobr> habeatur, donec audiat, et reddat aliena.
Ecce de pauperum raptoribus.</p>
<p>(12, q. 2, c. 6.) Audiant raptores et praedones
rerum ecclesiasticarum quod sanctus Anacletus
papa ab ipso Petro apostolo presbyter ordinatus
cum totius mundi sacerdotibus judicavit; dicit
namque: Qui abstulerit aliquid patri vel matri
homicidae particeps est. Pater noster sine dubio
Deus est, qui nos creavit: mater vero nostra Ecclesia,
quae nos in baptismo regeneravit. Ergo qui
Christi pecunias et Ecclesiae rapit, vel fraudat, homicida
est, utque homicida ante conspectum justi
Judicis deputabitur. Qui rapit pecuniam proximi sui,
iniquitatem operatur: qui autem pecuniam vel res
Ecclesiae abstulerit, sacrilegium facit, et ut sacrilegus
<nobr><sub></sub></nobr> judicandus est. (17, q. 4, c. 18.) Item sanctus
Urbanus papa et martyr: Res et facultates Ecclesiae
oblationes appellantur, quia Domino offeruntur, et
vota sunt fidelium, et pretia peccatorum, et patrimonia
pauperum. Si quis illa rapuerit, reus est
damnationis Ananiae et Sapphirae, et oportet hujusmodi
tradi Satanae, ut spiritus salvus sit in die Domini
(17, q. 4, c. 5.) Item sanctus Lucius papa:
Rerum ecclesiasticarum et facultatum raptores, a
liminibus sanctae Ecclesiae anathematizatos apostolica
auctoritate pellimus et damnamus, atque sacrilegos
esse judicamus; et non solum eos, sed etiam
omnes consentientes, quia non solum qui faciunt
rei judicantur, sed etiam qui facientibus consentiunt
<strong>(Rom. I)</strong>: par enim poena agentes et consentientes
<nobr><sub></sub></nobr> comprehendit.</p>
<p>Et sanctus Augustinus in sermone Evangelii sancti
Joannis <strong>(tract. 50)</strong> ita dicit: Fur sacrilegus loculorum
sacrorum et dominicorum est Judas: et qui
aliquid de Ecclesia furatur et rapit, Judae perdito
comparatur. Item in sacris canonibus a sancto Spiritu
dictatis, et Christi sanguine confirmatis scriptum
est <strong>(Gangr. VII)</strong>: Si quis obligationes Ecclesiae
extra Ecclesiam accipere et dare voluerit praeter
conscientiam episcopi, et ejus cui hujusmodi officia
commissa sunt, nec cum ejus voluerit agere consilio,
anathema sit. Episcopus autem omnibus dicere
<nobr><sub></sub></nobr> debet quid anathema sit; et ne desperent, ostendere
debet quandiu duret anathema, id est quandiu
quisque errorem non corrigit, et digna satisfactione
non emendat, ut reconciliationem et indulgentiam
valeat promereri. Si quis vero ante satisfactionem
et reconciliationis indulgentiam in peccatis suis perseverans
mortuus fuerit, jam anathema perpetuum
illi erit et peccatum ad mortem, pro quo non dicit
apostolus ut oretur <strong>(I Joan. V)</strong>. Sed et plura, si necesse
fuerit, episcopus quisque colligere et dicere
procurabit.</p>
<br> <h4><center>EPISTOLA III
CAROCI AD NICOLAUM PAPAM I.
<em>Paulo ante synodum Suessionensem scripta, ut Ecclesiam
Bituricensem Vulfado interim committere
liceat.</em>
<br><small>[Apud Labbeum <em>ibid.,</em> pag. 811.]</small><br> </center></h4><nobr><sub></sub></nobr> 
<p>Sanctissimo et reverendissimo Patri Nicolao, catholicae
atque apostolicae sedis summo pontifici, et
universali papae, CAROLUS gratia Dei rex et spiritalis
filius vester.</p>
<p>Sanctitatem paternitatis vestrae si quotidie corporali
presentiae, veluti mentis aspectu, videre mereremur,
multiplici imo ineffabili gaudio laetaremur,
et quem visceribus animi amplectimur, humili devotoque
stringeremus amplexu Sed quia ut cupimus
spatia terrarum id facere denegant, nacta occasione
ad sublimitatem sanctitatis vestrae saepe dirigere
optamus, ut saltem affamine litterarum colloquentes
<nobr><sub></sub></nobr> certificari de sancta sospitate vestra mereamur, de
qua multi aliis ex partibus varia nuntiantes nos terrere
non cessant. Non enim modico laetaremur gaudio,
si aliquem vestrorum de vobis prospera nuntiantem
frequenter reciperemus. Et quia nobis tantas
gratias de receptione unius refertis, quem non ut
voluimus, sed ut tunc tempus dictavit, pro honore
et amore vestro suscepimus, appareret major devotio,
si saepe hoc agere contingeret. Nam si, quod
optamus, et quod Deus omnipotens sua misericordia
concedat, celsitudinem sanctitatis vestrae aliquando
has in partes recipere, vel illic videre mereremur,
tunc vere cognosceretis quam devoti et fideles erga
vos Ecclesiamque vobis a Deo commissam existimus.
Omnino enim sicut specialem patrem divina
<nobr><sub></sub></nobr> dispositio vos universali Ecclesiae suae praeposuit,
ita specialiter in charitate Christi sanctam paternitatem
vestram diligimus, atque sacris jussionibus
vestris obedire desideramus. Quod enim a vobis
praecipitur, sapientia et pietate munitur. Quapropter
haec considerantes quidquid nuper vestra sanctitas
nobis agere mandavit de causa fidelis ministerialis
nostri Vulfadi, sociorumque ejus, qui dejecti sunt
propter ordinationem Ebbonis quondam Rhemensis
archiepiscopi, prout valuimus exsecuti sumus, atque
Hincmaro venerabili archiepiscopo quibuscunque
modis potuimus suadere laboravimus, ut consentiret
justitiam praeceptumque sanctitatis vestrae de ipsis:
quod et ille dulcibus promittit verbis, quid tamen
sub melle lateat adhuc ignoramus. Sed quia nobis
<nobr><sub></sub></nobr> mandastis, si illum ab nos trahere ut vobis obediret
non valeremus, sollicite caveremus ne ipse nos ad
se trahere quibuscunque valeret argumentis, quo
aut ne vobis obediret fautorem nos haberet, aut
contra memoratos dejectos animum nostrum commoveret:
econtra obnixe precamur, ut nullo suadente
consentientes quod vos agere pro amore Dei
coepistis dimittatis, et quod nos pro jussione vestra
facimus, ad opprobrium et contemeliam evenire non
possit. Etenim, sicut jussistis, celebraturi sumus
synodum XV Kalendas Septembres, in qua omnes
episcopi et fideles regni nostri parati sunt in restauratione
praedictorum dejectorum unanimiter adesse,
et quod mandastis perficere, vestrique etiam partem
salvare. Et ne miremini quare nunc sanctitati vestrae
<nobr><sub></sub></nobr> talia, et per tales missos inculcamus, dum similia
vobis, postquam ad nos misistis, per Ericum
hominem charissimi nepotis nostri Ludovici imperatoris
mandavimus; ne pro aliqua levitate factum
et inconstantia animi deputetis, breviter vobis intimabimus.
Rudolfus Bituricensis Ecclessiae archiepiscopus
nuper defunctus est, et ipsa Ecclesia sapienti
et strenuo virilique pastore indiget, propter quorumdam
levitatem morum, et inconstantiam ipsius
gentis. Unde consilio accepto omnes episcopi et fideles
regni nostri, ipsaque etiam dioecesis, unanimiter
in electione praedicti Vulfadi consenserunt.
Nam si illum talem non haberemus in regno nostro,
trahendus esset ex alio, propter maximam necessitatem
ipsius loci. Maxime tamen, quia commendavimus
<nobr><sub></sub></nobr> ipsum regnum, ipsamque Ecclesiam, dilectissimo
filio nostroque aequivoco, cujus infantiam
infirmitatemque, quae ei peccatis nostris merentibus
accidit, considerantes, non potuimus recuperationem
similem reperire. Sed quia nondum in futura synodo
causa suae restitutionis definita erat, noluimus antequam
vos consuleremus, cui omnia nostra consilia,
uxorem, prolemque nostram, regnum, universaque
nostra committimus, et per vos sanctis principibusque
apostolis, quorum tutamen quotidie imploramus,
quorumque auxilium humili deprecatione
deposcimus, ullo modo illum praedictae Ecclesiae
praeponere. Idcirco nunc tam cito ad vestram remisimus
sanctitatem, quia veremur ne aliquo ingenio
<nobr><sub></sub></nobr> ordinatio illius ab aliquo dilatari possit. Penitus enim
dimittere nec decet, nec justum est: neque nos et
episcopi nostri fieri patiemur tantam auctoritatem
habentes. Et ideo rogamus, ut auctoritate sanctitatis
vestrae, ne diu contra auctoritatem canonicam
viduata praedicta Ecclesia maneat, possit ordinari in
officio presbyteratus mense Septembri, ut mox futurus
episcopus agat quae huic ministerio conveniunt.
Alias autem non modica perturbatione potest
undique tanta mater Ecclesia concuti, pro qua sola
necessitate accelerari necessario deposcimus. Si
vero hoc vobis displicet, antequam vobis de jam dicta
synodo renuntietur, liceat mihi vel ipsam Ecclesiam
propter saepedictam necessitatem illi commit
tere, ne undique a pravis concutiatur hominibus.
<nobr><sub></sub></nobr> Fatemur enim, si ita vitam illius cognovissetis, veluti
novimus, etsi ille nollet, a vobis ad ordinem
episcopatus traheretur. Et quia talem illum novimus,
ubi maxima necessitas regni nostri imminet,
constituere volumus, imo providentia divina,
sine cujus nutu nunc nullo modo credimus
accidisse, ut talis homo tali praeponeretur loco, qui
secundum Deum regere posset et sciret, maxima
tamen strenuitate laboris agente. Nam si inter barbaras
nationes illum mitteremus, nec majorem laborem,
nec majorem fructum mercedis acquirere illi
valeremus. Et nisi zelo divino tacti, et spe fructuosi
sui laboris animati, nullo modo a praesentia nostra
separare voluissemus, scientes nostris utilitatibus
illum proficuum esse, atque supplemento obsequii
<nobr><sub></sub></nobr> ipsius nos ex parte quiescere. Quidquid vero restat,
totum sapientiae sanctitatis vestrae committimus:
et sicut sub clypeo protectionis nostrae ipsum
sociosque ejus commisistis, ita ipsum collegasque
illius vestrae sanctitati commendamus; ne spe frustrata
quod ex vobis acceperunt, aeternam pro ipsis
inter innumera bona recipiatis mercedem.</p>
<br> <h4><center>EPISTOLA IV.
AD EUMDEM.
<em>De his quae facta fuerant in synodo.</em>
<br><small>[Apud Labb. <em>ibid.</em>]</small><br> </center></h4>
<p>Laudans Hincmari obedientiam, clericorum integram
restitutionem pontifici a synodo reservatam,
scribit et a se interim Ecclesiam Bituricensem Vulfado
<nobr><sub></sub></nobr> commendatam.</p>
<p>Sanctae paternitatis vestrae reverenter excepimus
apices, quibus nobis clamores et gemitus depositorum
ab Hincmaro honorando praesule, Vulfadi scilicet,
sociorumque ejus, aures vestrae dignationis penetrasse
aperuistis: quin etiam nostram filiolitatem,
ut eumdem venerandum antistitem ad hoc hortaremur,
et admonere pro Dei amore curaremus, summopere
praedicare decrevistis, aientes ut eumdem
ad obtemperandum praecellentiae vestrae solertia nostra
decertaret flectere: sin autem sollicite praecavere,
ne quibuslibet argumentis in non obediendo
vobis nos inclinare valeret. Egimus itaque summo
studio, secundum paternitatis vestrae rogatum, et
reverenter memoratum antistitem eodem de negotio
<nobr><sub></sub></nobr> alloquentes, sicut devotum in reliquis, ita quoque
paratissimum in hoc ipso ad obediendum vobis et
nobis comperimus, ita ut non solum non resistere,
sed etiam primus parere apostolatus vestri promptissime
praeceptionibus festinaret. Quare autem de
restitutione memoratorum virorum, secundum vestram
ad eum denuntiationem, cum suffraganeis
suis non perfecerit, a synodo praeceptione vestra
super ipso negotio Suessioni congregata destinata
epistola evidentius declarabit. Quod enim de tuitione
eorum sanctitudo vestra quaesivit, et nobis filio
vestro significavit, si necesse fore apparuisset, magnopere
effecissemus. Sed favente Deo idem, de quo
agimus, pontifex benigne statutum vestrum excipiens,
<nobr><sub></sub></nobr> ut affectuosus pater, cum aliis aggregatis venerabilibus
episcopis, eorum causam mitissima deliberatione
definivit, libentissime mansuetudinis vestrae
obediens omnimodis epistolaribus affatibus: et
quos voto pietatis excellentiae vestrae perspecto,
tranquillo, pacifico, atque benigno usque ad praesentiam
ejusdem synodi, ut evidenter comperimus, tractavit
animo, in cunctis deinceps, fretus vestri moderaminis
concilio, praescriptos fratres fulcire,
pioque solatiari non destitit auxilio. Quae omnia
consequenter cum reliquis consacerdotibus omnino
explere acceleraret, nisi juxta privilegium decessoris
vestri domni Benedicti, ac vestrum, summam vobis
reservandam coepti de restitutione docerent negotii.
Quia vero saepedictus antistes altitudini vestrae devotissimus,
<nobr><sub></sub></nobr> et apostolico constitutionis vestrae decreto,
et nostro etiam hortatui, omnimodis gratantissimo
paruit, nec in aliquo renuere tentavit, nostra supplici
petitione ampliorem gratiae munificentiam apud
vos se percepisse gratuletur, proindeque vobis sese
acceptiorem omnino persentiat. Posthaec, quia fratrem
illum Vulfadum, de quo agitur, ut vestrae sanctitatis
apices exponunt, moribus et scientia penes
nos vigere comperimus, Bituricensem Ecclesiam, ceu
sanctae paternitati vestrae aliis literis significavimus,
quia dare absque apostolatus vestri determinatione
distulimus, commendare sibi eamdem Ecclesiam cum
rebus sibi pertinentibus acceleravimus, scilicet ut in
destructione earum non tantum saeviens valeret quorumlibet
pravorum instantia, quaerentium diripere
<nobr><sub></sub></nobr> non sua, et vastare crudeliter aliena. Quare ut in
eodem loco illius valere et vigere queat studiositas,
citius reverentia paternitatis vestrae quid sancto
animo vestro de eo caeterisque sederit aperire dignetur,
efficiatque sublimitas vestra festinantius de
ipso, quod pro eo ad vos saepius nostra poposcit
supplex expetitio: quoniam summa necessitate illis
urgente melioris voluntatis qui in illo sunt regno
hoc ipsum assidua imprecatione deposcunt. Verum
multarum perturbationum impedimenta, non solum
nostris temporibus sed etiam praedecessorum nostrorum,
aut vix aut nunquam eidem regno defuisse noscuntur.
Atque ideo necesse est ut in adjutorium filii
nostri, casu vobis notissimo infirmati, et eorum qui
sibi sunt nostra fidelitate et sua adhaesi, quo valentius
<nobr><sub></sub></nobr> resistere adversariis omnimodis possint, idem
de quo flagitamus maturius dirigatur vestrae paternitatis
provectibus suffragantibus domine beatissime
et admodum desiderantissime pater et papa.</p>
<br> <h4><center>EPISTOLA V
AD EUMDEM.
<em>De Ebbonis causa, ut pontifex per Ansegisum mandarat,
uberrime scribit. Excusat deinde acceleratam
Vulfadi promotionem, et pallium pro eo petit,
Actardum etiam episcopum legatum suum commendat.</em>
<br><small>[Apud Labb. <em>ibid.</em>]</small><br> </center></h4>
<p>Domino et reverentissimo patri NICOLAO, catholicae
et apostolicae sedis summo pontifici, et universali
<nobr><sub></sub></nobr> papae, CAROLUS, gratia Dei rex et spiritalis filius
vester.</p>
<p>Quamvis omnium Deo ministrantium sacerdotum
sint exposcenda suffragia, et veneranda fastigia,
congruum decentissimumque, pater sanctissime,
antistitumque excellentissime, nostra comperit liberalitas
vestrae prae caeteris reverentiae pontificatus
regia colla submittere, vestrisque saluberrimis monitis
aurem cordis ad obtemperandum humillima
devotione subdere. Quippe quem luce clarius cernimus,
Ecclesiae inter mundi turbulentam voraginem
fluctuantem solidissimam anchoram constitutum,
paxillumque immobilem, in quo sarcinam dependere
nostrorum valeamus peccaminum, Dei gratissima
clementia credimus attributum. Tanto namque benevolentiam
<nobr><sub></sub></nobr> pietatis vestrae nostra ferventius ardescit
humanitas, quanto vos perspicimus unicum ad
defensionem crudelium belluarum Ecclesiam Christi
infestissime lacerare volentium exstitisse. Igitur quoniam
sanctitatis vestrae litteris episcopis regni nostri
mandastis, ut de causa Ebbonis vobis scriberent
quidquid secundum veritatem comperire possent:
nobis vero non litteris, sed per servum vestrum Ansigisum
[<em>al.,</em> Ansegisum] monachum, quando hoc
anno infirmato Egilone archiepiscopo secundo Romam
ad vestram paternitatem rediit, mandastis ut
vobis veritatem rei scriberemus, et scripto nostro
signaremus. Ut vero vestrae sanctae paternitati in
omnibus pareamus, quae de ipso vidimus et scimus,
fideliter vobis significamus. Nam nullus episcoporum
<nobr><sub></sub></nobr> jam superest, praeter Rothadum, qui tunc ipsius
causae interfuerit. Ac ne quid praeterire patiamur
intactum, primo de natalibus ipsius censuimus exsequendum.
Ipse igitur Ebbo regii fisci familia oriundo
progressus, regia pietate pii ac gloriosi avi nostri Caroli
susceptus, palatinis negotiis non mediocriter annutritus,
libertate donatus, ad [ob] nobilitatem vehementis
ingenii, in sacris ordinibus gradatim promotus,
genitori nostro Ludovico piissimo Augusto Aquitanicum
regnum regenti ab eodem glorioso est ad
serviendum deputatus. Quem ipse servitio strenuum,
ingenioque agilem comperiens, non post multum temporis
bibliothecarium constituit. Post obitum vero
divae recordationis avi nostri Caroli excellentissimi
imperatoris, genitor noster Ludovicus piissimus Augustus,
<nobr><sub></sub></nobr> Deo donante, paternum adeptus imperium,
Rhemorum venit ad urbem: ubi praecessor vester
sanctae memoriae Stephanus summus pontifex ei obviam
venit, atque in imperii honorem eum Deo inspirante
consecravit. Eo tempore Vulfarius praefatae
urbis venerabilis archiepiscopus valida vexabatur
infirmitate, qua et mortuus est. Eo autem defuncto,
et ab imperatore, secundum sacrorum canonum institutionem,
plebi electione concessa, contigit eos
quemdam virum, Gislemarum nomine, ad pontificatus
honorem elegisse. Qui dum ante episcopos discutiendus
assedisset, oblatus est ei textus evangelicus.
Cum autem ipsum aliquatenus legere, nihil
tamen intelligere omnes pariter cognovissent, reprobatus
<nobr><sub></sub></nobr> ac velut insipiens ab omnibus est dejectus.
Tunc vero domno imperatori visum est ut praefatus
Ebbo pro scientiae capacitate, meritorumque reverentia,
ad jam dictum promoveretur episcopatum.
Quod cum plebi atque omnibus sane sapientibus
esset relatum, placere sibi omnes unanimiter affirmavere:
ac sic secundum canonicam institutionem
est archiepiscopus ordinatus. Prima vero vice,
quando instigante diabolo Francorum populus imperatorem
sibi a Deo ordinatum, et ab apostolica
sede coronatum, suo sunt moliti propellere imperio,
ipse Ebbo in ipsius fidelitate immobilis perstitit, et,
ut rectum erat, usque ad recuperationem perseveravit.
Secunda vero, cum hortatu et molimine Lotharii
fratris nostri omnis populus a piae recordationis genitore
<nobr><sub></sub></nobr> nostro recessit, et eum, uxore ipsius in Italiam,
Tardonem scilicet civitatem, abducta, custodia
mancipavere, nos quoque, non adhuc decennem,
quasi multorum criminum obnoxium, pari custodia
Prumia monaterio mancipandum delegavere. Abducto
autem imperatore a Lothario Suessionis monasterium
S. Medardi, ipse Ebbo, cum aliis pene
omnibus episcopis, quibusdam volentibus, quibusdam
invitis, jam dictum imperatorem nec confessum, nec
ab aliquo convictum, uxore et filio, et omnibus fidelibus,
dignitate privatum, ab Ecclesiae communione
removerant. Tandem vero clementia miserantis Dei
humilitatem pii imperatoris respiciens, tetigit corda
quorum voluit, et ut eum custodia educerent, et
imperio restituerent, sua inspiravit misericordia.
<nobr><sub></sub></nobr> Quem in monasterio beatissimorum martyrum Dionysii,
Rustici, et Eleutherii a custodia reducentes
archiepiscopi et episcopi, ut dignum erat, se in eum
humiliter deliquisse confitentes, veniam ab eo suppliciter
postulaverunt. Lotharium vero ab imperiali
potestate secedere hortati sunt. Unde ipse et qui
cum eo erant, ab illo in alias partes recesserunt.
His Ebbo compertis, dum Rhemis moraretur, territus
Parisiacam fugit ad urbem ad quemdam reclusum,
ut saltem cum eo delitescens, imperatoris iram
evaderet: imperator namque hoc audiens, quia non
longe erat, strenuos et fideles nuntios dirigens, eum
comprehendi et custodia mancipari jussit, ecclesiam
vero Rhemensem Fulconi venerabili abbati commendavit.
Inde Mettis civitatem est ductus, ubi in ecclesia
<nobr><sub></sub></nobr> sancti Stephani ambonem coram omnibus conscendens,
professus est non aequum in gloriosum
imperatorem dominum suum intulisse judicium. Ibi
etiam idem piissimus imperator ab omnibus episcopis,
clero et populo, est honorabiliter coronatus, et
pristino restitutus imperio. Hinc iterum placito generali
convocato, praefatum Ebbonem sibi jussit exhiberi
et eum pro illata injuriarum contumelia, ac
nonnullis episcopis praesentibus, episcopi siquidem
imperatori satisfacere, et pontificalem reverentiam
servare cupientes, obtinuerunt apud eumdem imperatorem
ut non coram laicis, sed in sacrario ipsius
Ebbonis causa disponeretur. Ebbo autem omni
temporali privatus subsidio, omnique humano destitutus
<nobr><sub></sub></nobr> solatio, tempori consulens, accersito quodam
recluso, nomine Framegaudo, misit per eum genitrici
nostrae Judith gloriosae imperatrici annulum,
quem ab ea quondam acceperat, quem etiam, quotiescunque
aliquo tangebatur incommodo, mittere
solebat, et ut sui misereretur flebiliter peroravit.
Eumdem vero annulum genitrix nostra in ipso nostrae
nativitatis articulo, quia archiepiscopus erat,
pro sua religione et sanctitate, ut nostri jugiter in
suis orationibus memor esset, ei miserat. Tunc ipsa
horum reminiscens, ejusque lacrymabilia suspiria
agnoscens, pio suasu apud episcopos, qui illuc convenerant,
obtinere curavit, quatenus et imperatoris
animum satisfaciendo lenirent, et leges divinas
transgrediendo non violarent, ne forte vindictam
<nobr><sub></sub></nobr> severitatis exercentes in eum qui in eos deliquerat,
non viderentur dignam Deo reddere vicissitudinem,
qui eos a tanto periculo misericorditer liberaverat.
Statuerat enim animo, ut pro reverentia tanti ministerii
nullatenus in depositionem cujusquam episcopi
praeberet assensum. Et ob hoc apud pium imperatorem
obtinuit ne in ejus depositionem amplius
impelleret, quod et secundum moderatissimum ejusdem
genitricis nostrae gloriosae imperatricis consilium
satisfacerent piissimo imperatori, et in eumdem
Ebbonem non aliam sententiam intulissent,
nisi quam ipse scripto ediderat. Hanc autem authenticam
scriptionem a praefato Fulcone venerabili abbate,
cui tunc Ecclesia Rhemensis commissa fuerat,
Hincmarus venerabilis archiepiscopus accepit, et
<nobr><sub></sub></nobr> vobis eam, ut ipse nobis retulit, transmisit. Sed
utrum pure ac simpliciter vobis sit directa ignoramus.
Hoc tamen verissime novimus, quod nullus
episcoporum eam propria manu subterfirmaverit.
Nam idem Ebbo, comperta inevitabili sui discriminis
causa, protulit tres testes, tanquam suos confessores,
Aiulfum videlicet archiepiscopum, Moduinum,
et Badaradum episcopos: qui vicem illius obtinentes
dicerent, si ita verum est, ut ipse Ebbo eis confitebatur,
consilium ei darent ut a pontificali ministerio
abstineret. Qui etiam sibi alios tres asciverunt,
qui eum illis confitentem viderunt, Nothonem scilicet
archiepiscopum, Theudericum et Actardum
episcopos. Quibus expletis, reductus est in custodiam.
His autem ab episcopis taliter definitis, domnus
<nobr><sub></sub></nobr> imperator per Godefridum monasterii sancti
Gregorii venerabilem abbatem suae dignitatis litteras
praedecessori vestro domno Gregorio venerando papae
dirigit, ejus assensum, si fieri posset, in depositione
ipsius Ebbonis expostulans. Ipse vero per praefatum
abbatem suae auctoritatis litteras ei remisit, sed quid
in ipsis insertum fuerit, omnibus episcopis et cunctis
regni nostri ordinibus habetur incognitum. Sed
sanctitatis vestrae solertia per scrinia dignitatis vestrae
investigare poterit quid isdem praedecessor
vester senserit inde. Credimus tamen quia, si in abjectionem
praedicti Ebbonis domnus imperator ipsum
praedecessorem vestrum fautorem habuisset, continuo
vacanti Ecclesiae illi alium pontificem subrogasset,
<nobr><sub></sub></nobr> quod quidem moderatissimo consilio agere
differens efficaci egit sagacitate, ut et sic audacia in
hujusmodi viris temerariis deinceps comprimeretur,
et Ecclesiae status non labefactaretur. Post obitum
vero domni imperatoris, praefatus Ebbo ab illo qui
eum custodiebat fratri nostro Lothario ductus est.
Quem isdem frater noster venerabiliter et benigne
suscipiens, cum episcopis qui cum eo tunc
juncti erant, quorum ipse Ebbo usus consilio, dudum
libellum suae confessionis, ut imperatori satisfaceret,
communi eorum consensu suis gradibus est
restitutus. Nobis autem pro imminentibus negotiis
in Aquitaniae partes recedentibus, ab universo Rhemensis
Ecclesiae clero et populo avidissime expetitus,
sicque demum a coepiscopis et suffraganeis suis
<nobr><sub></sub></nobr> sedi pristinae est restitutus. Cui tunc omnes qui
adfuerunt communicaverunt, omnesque suffraganei,
qui eo absente ordinati fuerant, annulos et baculos,
et suae confirmationis scripta, more Gallicarum Ecclesiarum
ab eo acceperunt. Universis autem, quibus
ad eum praestabatur accessus communicantibus,
Vulfadum et alios quosdam ipsius Ecclesiae filios ibi
ordinavit. Haec de Ebbonis dejectione et restitutione
breviter praelibavimus, ut ex his vestrae sagacitatis
decernat prudentia, utrum haec ad Vulfadi pertineant
depositionem, necne. Si quis autem vestrae sanctitati
intimavit quod isdem ad Suessonicam synodum
canonice vocatus fuerit, et suae damnationis litteras
firmaverit, aut porrexerit, sciatis nullatenus verum
esse, quia nec ipsi synodo interfuit. His ita gestis, necessarium
<nobr><sub></sub></nobr> duximus, nos humillime et devotissime ante
conspectum majestatis vestrae nostri apicibus excusabiles
reddere, eo quod ante reversionem Egilis reverendi
archiepiscopi, vel rescriptionem vestri praesulatus,
praefato Vulfado sedem Bituricensis archiepiscopatus
commendavimus, et eum episcopi nulla temeritate,
sed magna incumbente necessitate, fisi de magnitudine
misericordiae vestrae, ad honorem episcopatus
provexerunt. Ideo enim eum in illas Aquitaniae partes
ad filium et aequivocum nostrum direximus, et Ecclesiam
illam ei commendavimus, quoniam eum in
educatione alterius filii nostri, Carlomanni scilicet
servi vestri, quem vestrae beatitudini specialiter
commendavimus, et aliis utilitatibus nostris experti
sumus et ingenio strenuum, et moribus probum, et
<nobr><sub></sub></nobr> nobis in omnibus fidelissimum. In qua acceleratione
si quid vestrae sanctae serenitatis animo displicuit,
a vestra sancta paternitate nobis donari doposcimus.
Et quia in eodem regno magna paganorum persecutio
grassabatur, quos misericors Dominus per filium
nostrum et fideles saepe prostravit, et ea occasione
non minor malorum Christianorum infestatio
latius effervebat, sicut hic nostrorum apicum gerulus
viva voce vobis indicare potest; ipsa urgente necessitate
ipsius regni excitati episcopi, ne majora mala
supercrescerent, et praesentia sedarentur, et quoniam
illius regionis sedes illa principatum obtinet, ut ejus
prudentia et vigore, auctoritate etiam sedis freti, facilius
mala exorta compescerent, tempori consulentes
<nobr><sub></sub></nobr> ejus ordinationem maturaverint. In cujus ordinationis
maturatione quia vestra licentia, pro jam dicto imminente
periculo, exspectata non est, vestra benignissima
sanctitate petimus indulgendum. Praeterea vestram prae
omnibus gloriosam et amplexabilem paternitatem
suppliciter exoramus ut, si quid in sanctis promissionibus
vestris confidere audemus, hinc appareat
nos apud vos plurimum posse, ut quidquid in praedictis
dimittendum est dimittatis, et praedictum fidelissimum
servum vestrum Vulfadum pallio apostolicae
auctoritatis exornando decoretis, et decorando
confirmetis. Actardum Namneticae quondam sedis
venerabilem episcopum, exsilium, vincla, mare,
dura pericula passum, sed gratia Dei liberatum,
Northmannis nimium Britonibusque vicinum, ac
<nobr><sub></sub></nobr> perinde civitas sibi commissa, olim florentissima,
nunc exusta et funditus diruta, redacta per decennium
cernitur in eremum, fidelem legatum nostrum
vestrae sanctissimae paternitati dirigimus, quod litterae
nostrae minus habent, pro tempore et per spatium
vobis placens verbo tenus significandum. Cui
quia nulla manet spes in propria, si annuit et favet
vigilantissima vestrae discretionis solertia, voluntate
et mente promptissima optamus vacantis sedis constituatur
in cathedra, quo possit injuncta sibi et ordinata
peragere ministeria, quoque valeat utilitatibus
ecclesiasticis, et obsequiis parere nostris. Qui Romae
destinavit aliquas facere moras, ut adventantibus
Britonibus possit coram positus eos convincens, suae
ecclesiarumque vicinarum ab eis perpetrata pandere
<nobr><sub></sub></nobr> detrimenta. Unde synodus Suessionica et Tricassina
se monuerat legationem sumere, quatenus gens temeraria,
fallax et barbara, apostolico mucrone a
talibus ausis excessibus coerceatur, et praesumptione
praesenti. Huic nostro alumno, vestroque clientulo,
solito more oramus pietatis vestrae charitosissima
viscera patula fore: quo valeat mens diutino quassata
moerore vivis ac salientibus resolidari et recreari
fluentis.</p>
<br> <h4><center>EPISTOLA VI.
AD ADONEM ARCHIEPISCOPUM VIENNENSEM.
<em>De ordinando Bernario in episcopum Gratianopolitanum.</em>
<br><small>[Apud D. Bouq., tom. VII.]</small><br> </center></h4><nobr><sub></sub></nobr> 
<p>CAROLUS rex ADONI venerabili archiepiscopo nobisque
charissimo salutem.</p>
<p>Per Odonem et alios fideles nostros voluntatem nostram
vobis aperuimus: inde cum ad nos veneritis,
certiores vos reddemus. Mandamus fidelissimae sanctitati
vestrae ut sciatis quia cuidam clerico, diacono
olim venerabilis archiepiscopi [Lugdun.] Remigii,
et postmodum chari nostri Lotharii nepotis, ita concessimus
Gratianopolitanum episcopatum, ut vestro
judicio, si canonice probaveritis, ibi a vestra sanctitate
ordinetur episcopus: non enim diu sine episcopo
oportet eumdem ipsum esse episcopatum. Vos
enim scitis inde canonicam auctoritatem: quidquid
enim neglectum fuerit, vobis sine dubio a Domino
<nobr><sub></sub></nobr> imputabitur, qui disponere et ordinare, etiamsi dilectus
nepos noster in alia intendens praeterit, ne
populus Dei pastore carens oberraret, ipsum episcopum
et episcopatum, ac omnia ipsius Ecclesiae debuistis.
Vobis enim et omnibus episcopis suis omnem
Ecclesiam suam Christus Deus noster commisit:
cui et nos in omnibus venerabiliter subdi oportet;
ut cum vos quae illius sunt impigre perfeceritis, sine
dubio apud illum pro nobis regnoque nostro fidentius
intercedere vos non dubitemus. Valete, et in orationibus
vestris nostri memores semper sitis. Accepta
VI Kal. Septembris.</p>
<br> <h4><center>EPISTOLA VII.
AD ADRIANUM II.
<br><small>[Apud P. Delaland., <em>Supplem.</em> ad Conc. antiq.
Gall.]</small><br> </center></h4><nobr><sub></sub></nobr> 
<p>Domino sanctissimo atque reverendissimo Patri
ADRIANO, CAROLUS gratia Dei rex.</p>
<p>Vestra veneranda paternitas nobis epistolam pro
Hincmaro Laudunensi, quondam episcopo, misit. Cujus
primordia ita se habent. Initium nostrae locutionis
ad te, fili charissime, cum propheta est. Ecce qui
dicit: <em>Populus hic me labiis honorat, cor autem eorum
longe est a me</em> <strong>(Isa. XXIX)</strong>. Et non optaveramus
apud reverentiam vestram alia voce et postulatione
alia loqui si nos ad hoc, quae inviti loquimur et coacti
deposcenda ducimus necessitas nimia non compelleret.
Saepe nobis exprobrationum epistolas mittitis
et crimina vobis incognita, nisi quantum per malevorum
<nobr><sub></sub></nobr> nostrorum ora auditis, nobis impingitis, quod
vestrae sanctitatis ministerium non oporteret, neque
deceret, sed neque decessores ac praedecessores vestri
nostris decessoribus ac praedecessoribus talia
impegerunt, vel mandaverunt. Sicut namque in
apostolicae sedis pontificum et in Christianorum
regum, ac imperatorum epistolis legimus: religiosi
reges et imperatores beati Petri apostolorum principis
successores, Patres appellaverunt; et apostolicae
Romanae sedis pontifices, reges et imperatores Christianos
usque ad vestra tempora Filios et Dominos
vocaverunt. Nunc econtra cum dicat Apostolus:
<em>Filii, obedite parentibus vestris,</em> quod devotissime, si
nobis liceret, agere cuperemus, et: <em>patres, nolite ad
</em><nobr><sub></sub></nobr> <em>iracundiam provocare filios vestros</em> <strong>(Col. III)</strong>. Perjurii
et tyrannidis atque perfidiae non confessi, nec ordine
judiciario legaliter et regulariter convicti: cum sicut
B. Augustinus ex legibus divinis atque humanis instructus
dicat: Quia nemo sibi utrumque audet assumere,
et cuiquam ipse sit accusator et judex. Et
tantis injuriis affecti contra praeceptum Apostoli ad
iracundiam provocamur, quantis, ut de regia persona
reticeamus, ne quemlibet plebeium vel liberi
capitis virum hactenus audierimus a sacerdote quolibet
provocari, quem nec secundum ecclesiasticas
regulas, vel secundum leges publicas accusatum, vel
sponte confessum, aut legaliter ac regulariter aperte
convictum in judicio suo praesentatum susceperit;
nam decessor vester beatae memoriae Nicolaus, de
<nobr><sub></sub></nobr> publico adulterio nepotem quondam nostrum Lotharium
deprehensum regiae potestati honorem conservans,
non taliter in suis apostolicis litteris appellavit,
sicut nos appellatis, quem nec confessum nec
convictum tenetis, nec illum excommunicavit, sicut
nos sine auctoritate et ratione excommunicandos
minatis. Cum non ignoremus ex sacrarum Scripturarum
tramite et doctrina apostolicae sedis pontificum,
unde et qualiter, ac quomodo et quo ordine
quemquam, pontifex quilibet debeat regulariter excommunicare.
Et certum tenemus nosse paternitatem
vestram et sanctam Romanam Ecclesiam, quas
epistolas decessores ac praedecessores vestri Christianis
Romanorum et Francorum imperatoribus, et
progenitoribus nostris direxerint, et qualiter eos, de
<nobr><sub></sub></nobr> quibus necesse fuerat, commonuerint, non exprobaverunt,
neque crimina eis impegerunt, vel calumnias
intulerunt, sed de his quae ad suum ecclesiasticum
ministerium pertinuerint, eos instruxerunt et
commonuerunt, et regni ac saecularia negotia sibi
non usurpaverunt, scientes quia sicut sanctus dicit
Gelasius, Duo sunt quibus principaliter mundus hic
regitur, auctoritas sacrata pontificum, et regalis potestas,
quoniam Christus memor fragilitatis humanae
quod suorum saluti congrueret, dispensatione magnifica
temperavit, sic actionibus propriis, dignitatibusque
distinctis officia potestatis utrisque decrevit
suos volens medicinali humilitate salvari, non
humana superbia rursus intercipi, ut et Christiani
imperatores pro aeterna vita pontificibus indigerent,
<nobr><sub></sub></nobr> et pontifices pro temporalium cursu rerum, imperatorum
dispositionibus uterentur, quatenus spiritalis
actio a carnalibus distaret incursibus, et ideo militans
Deo minime se negotiis saecularibus implicaret
<strong>(II Tim. II)</strong>, ac vicissim non ille rebus divinis praesidere
videretur, qui esset negotiis saecularibus implicatus.
Scriptum est jam nobis inter alia voce vestra quia
in causa Hincmari agerem, non ut rex pius, sed ut
alius, id est tyrannus impius; sicut namque nihil est
medium, qui dici non potest bonus, restat ut vocetur
malus; sic non rex pius, tyrannus intelligatur impius;
et qui me peccatorem confiteor, impium esse
diffiteor. Et Nathan propheta, David regem de mortiferis
peccatis redarguens, confitenti non dixit: Tu
es ille impius, sed: <em>Tu es ille vir</em> qui fecisti hoc, et
<nobr><sub></sub></nobr> sua facta confitendo, damnantem non judicio condemnavit,
verum competenter absolvit <strong>(II Reg. XII)</strong>.
Sed cum scriptum sit: <em>Labia sacerdotis custodient
scientiam, et legem requirent ex ore ejus, quia angelus
Domini exercituum est</em> <strong>(Malach. II)</strong>, interminante
Domino, ne quis dicat fratri suo sine causa raca, vel
fatue <strong>(Matth. V)</strong>, non credimus ut talia erga me regem
qualemcunque, tamen catholicum, et in catholica
religione devote manentem processerint de ore
vestro, quo per sacrosanctam obsecrationem conficitur
corpus et sanguis Christi, qui teste Apostolo
<em>pro impiis mortuus est</em> <strong>(Rom. V)</strong>. Nec ad suggestionem
mendaciorum hoc vos nobis mandasse inconsulte credimus,
qui sequendas Scripturae sententias retinetis:
<nobr><sub></sub></nobr> <em>Descendam,</em> inquit Dominus, <em>et videbo utrum clamorem,
qui venit ad me, opere compleverint: an non est
ita ut sciam</em> <strong>(Gen. XVIII)</strong>; et: <em>Causam quam nesciebam,
diligentissime investigabam</em> <strong>(Job XXIX)</strong>. Sancti
quippe doctique pontifices, et jam ab eis praejudicia
patientes, non sic Constantium Arianum, et Julianum
apostatum vocaverunt. Et si omnes epistolas revolvitis,
quas habemus ex eo tempore, quo Romani
pontifices ad reges Francorum coeperunt scribere,
nihil tale in eis invenietis. Scriptum est etiam nobis
voce vestra, quia res omnes Hincmaro commissas
Ecclesiae, donec ad propria reverteret, nobis committeretis,
ut indemnes consisterent, et aliquod dispendium
non incurrerent; quibus referimus, quia ut
beatus dicit Gregorius, nos reges Francorum ex regio
<nobr><sub></sub></nobr> genere progeniti, non episcoporum vicedomini,
sed terrae domini hactenus fuimus computati: et ut
Leo ac Byturicensis synodus scripsit: Reges et imperatores,
quos terris divina potentia praeesse praecepit,
jus distinguendorum negotiorum episcopis sanctis
juxta divalia constituta permiserunt, non autem episcoporum
villici exstiterunt. Et Augustinus dicit:
Per jura regum possidentur possessiones, non autem
per episcopale imperium, reges villarum fiunt actores.
Et Dominus, quae sunt Caesaris Caesari, quae Dei
sunt Deo reddi praecipit <strong>(Matth. XXII)</strong>, qui etiam
censum regi reddidit <strong>(Matth. XVII)</strong>. Et Apostolus
voluit servire regibus, voluit honorari, et non conculcari
reges: <em>Regem,</em> inquit, <em>honorificate</em> <strong>(I Pet. II)</strong>.
Et item: <em>Omnis,</em> inquiens, <em>anima potestatibus sublimioribus
</em><nobr><sub></sub></nobr> <em>subdita sit; reddite ergo omnibus debita</em>
<strong>(Rom. XIII)</strong>. Et paulo superius: <em>Ideo necessitate subditi
estote, non solum propter iram, sed et propter conscientiam</em>
<strong>(Ibid.)</strong>. Et quod de episcopis a vobis Romam
ex regno nostro accersendis scriptum est,
legite gesta sedis Romanae pontificum, et epistolas
beati Gregorii ad regem Francorum, et etiam ad
Brunchildem licet feminam, tamen reginam, et aliter
invenietis vestros decessores, et praedecessores, nostris
decessoribus ac praedecessoribus pro accersendis
episcopis, et pro synodis congregandis scripsisse.
Et in eadem epistola nobis scriptum est, ut homines
de regno nostro Celsanum et Walconem atque Bernonem
salvos et incolumes cum suis permitterem
consistere; et si aliter egerimus, vestrae communionis
<nobr><sub></sub></nobr> participes usque ad veram satisfactionem esse
non valeremus; et non evasuros nos vestram censuram
sciremus, si vestra a vobis fuerint amplius decreta
vel monita violata. Ad quae rescribimus, quod
non tali modo apostolicae sedis pontifices Francorum
regibus mandare consueverunt, pro his qui ad
apostolorum limina confugium suis temporibus faciebant.
Nec talis est doctrina catholica, ut pro hac
vel hujusmodi causa, rex corrector iniquorum a sedis
apostolicae communione debeat separari, sicut
beatus Augustinus patienter ostendit: Spiritales, inquit,
sive ad hoc ipsum pio studio proficientes non
eunt foras, quia cum aliqua vel perversitate, vel necessitate
hominum videntur expelli, ibi magis probant,
<nobr><sub></sub></nobr> quam intus permaneant, cum adversus Ecclesiam
nullatenus eriguntur, sed hi solida unitatis petra
fortissimo charitatis robore radicantur. Ad hoc
enim pertinet quod in illo Abrahae sacrificio dicitur:
<em>Aves autem non divisit</em> <strong>(Gen. XV)</strong>. Proinde non
est credendum, ut haec mandata ex apostolico vestro
ore processerint; quoniam qui ita scripsit, non
bene attendit, quasi quilibet mihi in catholica et
apostolica communione permanenti suam communionem
subtraxerit, non me, sed se a catholica et
apostolica communione sequestrat. Hinc enim beatus
Gregorius etiam de Ecclesiae rectore dicit: Saepe
in solvendis, ac ligandis subditis, suae voluntatis
motus, qui Ecclesiae Christi praepositus est, non autem
causarum merita sequitur. Unde fit ut ipsa hac
<nobr><sub></sub></nobr> ligandi et solvendi potestate se privet, qui hanc pro
suis voluntatibus, et non pro subjectorum moribus
exercet. Et cum haec ita se habeant, egimus tamen
de Celsano qui mendaciter me ex mendacis Hincmari
parte, cujus Ecclesiae duo circiter millia mansa
plus quam tempore antecessorum nostrorum habuerit,
adauximus, et etiam ipsius tempore plus quam
sexcenta succrevimus, distrahentem ecclesiasticum
statum apud Sanctitatem vestram apostolicae sedis
pontificem accusavit. Sed et de Walcone et Bernone
perjuris, et regia nostra infidelitate notatis, ac fugitivis,
sicut nobis ex vestra parte scriptum est, obedivimus,
non attendentes illorum mendacia, et in
nos dictas calumnias, sed apostolicae sedis honorem
ac reverentiam; unde ut cum pace et venia vestra
<nobr><sub></sub></nobr> dicamus, quae vestri ministerii sunt, apostolicae sedis
mandata, evangelica veritate et apostolica, atque
canonica auctoritate, secundum tramitem sanctarum
Scripturarum traditionemque majorum suffulta
recipere, et eis obedire. Et tale honoris privilegium
volumus conservare, et obaudiendo vobis pontifici
apostolicae sedis dependere in primatu beati
Petri apostolorum principis, Domini voce percepto,
quod, Ecclesia subsequente, tenuit semper et retinet:
sicut et sancti canones et sacrae leges a Christianis
imperatoribus promulgatae eidem primae sedi
deferentes, demonstrant; et sicut decessores, ac
praedecessores nostri eidem sanctae sedi detulerunt,
et vestra paternitas sic debitum honorem nobis
exhibeat, sicut sui decessores, ac praedecessores
<nobr><sub></sub></nobr> Christianis Romanorum imperatoribus, et Francorum
regibus, itemque Romanorum et Francorum imperatoribus,
progenitoribus nostris exhibuerunt. Caeterum
tales litteras, et vestro ministerio incongruentes,
et nostrae regiae dignitati ac potestati inconvenientes,
sicut nobis ex vestro nomine diriguntur,
non a vobis neque a sancta Romana Ecclesia in
omnibus semper discretissima atque cautissima dictatas
crediderim, quoniam ipsa sancta sedes cum
modestia et discretione semper corripere, et salubriter
corrigere secundum uniuscujusque personam
et ordinem solita fuit. Servate ergo nostrae regiae
potestati, quae nostra sunt, et liceat nobis servare
vestrae pontificali auctoritati, quae vestra sunt. Scriptum
<nobr><sub></sub></nobr> est etiam nobis, misisse nos vobis epistolam
de Hincmaro accusationes nefandas continentem,
quod scribi non decuerat, quia nefandas accusationes
de illo vobis non scripsimus; sed quae multi et
episcopi, et alii viri ecclesiastici, et primores regni
nostri, et nobiles, et mediocres, et ignobiles de illo
tunc fatebantur, et adhuc fatentur, vobis scripsimus
suggerentes, ut quia cum corrigere volebamus, ne
ad hoc perveniret ad quod se ipse impegit, ut rueret,
vobis quisque surriperet, antequam inde veritatem
resciretis. Sed quia multipliciter et multoties
illum corripuimus, sed corrigere non valuimus, ad hoc
usque pervenit, sicut in gestis synodalibus vestrae
auctoritati directis invenietis. Unde obnixe vestram
auctoritatem deposcimus, ut sicut vestri decessores
<nobr><sub></sub></nobr> ac praedecessores, decessoribus ac praedecessoribus
nostris, et archiepiscoporum ac episcoporum regni
nostri debita et ecclesiastica privilegia, dignitatumque
distinctiones, a sacris decreta atque distincta
canonibus ex antiqua consuetudine conservaverunt
nobis, sed et illis etiam in hac causa conservare studeatis,
quatenus sicut sanctus dicit Gregorius, et
apostolica sedes proprium vigorem retineat, et a se
concessa aliis sua jura non minuat. Multa sunt
enim de quibus, cum his, ex quibus judicatus est,
regulariter judicaretur, si non diutius in synodo
residere liceret. Sed quia necesse nobis fuit cum
quibusdam episcopis ad colloquium fratris nostri
pro reconciliatione filiorum ejus ad patrem illorum
et fratrem nostrum, quantocius festinare, ne commota
<nobr><sub></sub></nobr> seditione, et jam propinquos inter se compugnantes
Christianorum parricidialis sanguis effunderetur,
et hac de causa ecclesiarum Dei res scinderentur,
et sacerdotum ac servorum Dei facultates
diriperentur, et pauperes depopularentur. De omnibus,
de quibus accusabatur, judicia certa synodus
determinare non potuit. Verumtamen in his gestis,
quae vestrae auctoritati mittuntur, cognoscere poteritis
quam diutino tempore, nos et episcopi et primores
regni nostri, ejus improbabiles et importabiles
mores et actus cum labore maximo sustinuimus.
Quapropter de illo vestra pontificalis auctoritas, ut
credimus, faciet quod regulae sacrae decernunt; vos
tamen certissimum reddimus, quia quandiu nos Deus
in regni regimine conservaverit, episcopium Laudunense
<nobr><sub></sub></nobr> idem Hincmarus in suo regimine non habebit;
cui concessimus, quamvis non mereatur, pietatis
intuitu, ut quicunque de clericis, et de familia episcopii
Laudunensis pergere vellet, licentiam haberet.
Venerabilem denique Actardum, quem clerus et
plebs metropolis ecclesiae Turonensis in eadem ecclesia
baptizatum, tonsum et nutritum, et per singulos
gradus ad ordinem episcopatus provectum
sibi incardinari deposcit, quemque vestra paternitas
nobis incardinandum, et jam si locus eveniret
in nostris regionibus, in metropoli commendavit, et
cui hactenus ecclesiam vacantem pastore, donce
locus congruus in regno vestro aperiretur, ut ibidem
regulariter incardinari posset, pro vestra deprecatione
<nobr><sub></sub></nobr> concessimus; auctoritati vestrae remittimus,
quatenus illum in praefata metropoli, eo si vobis placet
tenore archiepiscopum incardinetis, ut post decessum
illius praefatae metropoli ecclesiae, cleri et
plebis electione, sicut regulae sacrae praecipiunt, et
vetus consuetudo exigit, a suffraganeis et provincialibus
episcopis ibidem metropolitanus ordinetur antistes.
Tandem in omnipotentis Dei honore, et veneratione
sanctorum apostolorum vos deprecamur, ut
tales inhonorationis nostrae epistolas, taliaque mandata,
sicut hactenus ex nomine vestro nobis venerunt,
nobis et regnorum nostrorum episcopis, ac
primoribus ulterius non mandetis et non compellatis
nos mandata; et epistolas vestras inhonorandas
contemnere, et missos vestros dehonorare, qui vobis
<nobr><sub></sub></nobr> in his, quae ad vestrum ministerium pertinent,
secundum ministerium nostrum cupimus obtemperare.
Quae pro vestri honore privilegii dicimus, quia
vobis, sicut revera a vicario beati Petri apostolorum
principis in omnibus debite ac competenter obedire
desideramus, et ne aliter eveniat, cavere per omnia
cupimus, ac vestram Sanctitatem idipsum cavere
humili prece deposcimus. Deus omnipotens ad honorem,
et salvationem atque exaltationem sanctae suae
Ecclesiae, vos per omnia annorum curricula conservare
dignetur, domine sanctissime, atque reverendissime
Pater in Domino.</p>
<br> <h4><center>EPISTOLA VIII.
AD EUMDEM.
<em>Binis Adriani litteris exasperatus, ad utrasque commotiore
aliquantum animo respondet.</em>
<br><small>[Ex Opp. Hincmari, tom. II, pag. 701.]</small><br> </center></h4><nobr><sub></sub></nobr> 
<p>Sanctissimo ac reverentissimo Patri ADRIANO summo
pontifici et universali papae, CAROLUS Dei gratia
rex et spiritualis filius vester.</p>
<p>Legimus in libro Paralipomenon filios Israel
mente pacifica ivisse ad praelium, quia non livoris
vindicta, sed obtinendae pacis gratia dimicaverunt.
Quod rursum dicimus, quia cogitis nos indecentibus
potestati regiae litteris vestris inhonoratum, inconvenientibus
episcopali modestiae vestrae mandatis
gravatum, contumeliis et opprobriis dehonestatum,
aliter quam vellemus mente pacifica vobis rescribere:
<nobr><sub></sub></nobr> ut tandem animadvertatis, quanquam perturbationibus
humanis obnoxium, in imagine tamen
Dei ambulantem esse nos hominem, habere sensum
paterna et avita successione, Dei gratia, regio nomine
ac culmine sublimatum, et quod his majus est
Christianum, catholicum fidei orthodoxae cultorem,
sacris litteris ac legibus, tam ecclesiasticis quam
saecularibus, ab infantia eruditum, nullo crimine
publico in audientia episcopali legaliter ac regulariter
accusatum, minime autem convictum. Et, ut
quae superaddere poteramus alia taceamus, ne nos
potius jactare, quam vera dicere videamur, licet legamus
Apostolum plura de se dixisse ob aliorum saputem
necessitate compulsum, quoniam saepe humiliter
vobis locuti, benigna et pacifica atque honorabilia
<nobr><sub></sub></nobr> nobis scripta impetrare nequivimus, ut quietem
pacis et venerationem, quam apud antecessores
vestros nostri decessores et nos habuimus, quoquomodo
obtinere possemus, scripsimus vobis per
Actardum episcopum, et mansuetudinis nostrae legatum,
singillatim ac viritim quam inconvenientia pro
Hincmaro quondam Laudunensi episcopo ex nomine
vestro nobis scripta fuerunt: quae nos a vobis processisse
non credebamus, putantes nos ratione comperta
ab incompetentibus, quae aliorum instinctu
nobis eatenus scripta fuerunt, calamum revocare.
Sed spe vana frustratis aliter nobis quam sperabamus
evenit. In capite quippe litterarum, quas per
praefatum Actardum episcopum nobis vestra direxit
paternitas, auditam laudabilem charitatis et sapientiae
<nobr><sub></sub></nobr> nostrae magnitudinem vos praetulisse invenimus,
et mox de comperto murmure et tumultuoso clamore
indebitae reprehensionis adversus paternitatem vestram
nos denotatos reperimus: sicque auditam
nostram sapientiam collaudastis, ut quasi honestius,
et revera onustius, nos solitis contumeliis afficere
volueritis, quem non per insipientiam, sed per industriam
in murmuratione et clamore contra debitam
charitatem delinquere demonstrabatis, et quasi ad
ora vasculi melle illiti, et de eodem fonte quo et
ante missae litterae istae posteriores nobis perniciosum
poculum propinaverunt, fatentes illa, quae aliorum
instinctu et non a vobis processisse credebamus,
vestra fuisse.</p>
<p>Nam in praecedentibus litteris nos perjurum, tyrannum,
<nobr><sub></sub></nobr> ac perfidum, et distractorem rerum ecclesiasticarum,
non confessum, nec ordine judiciario
legaliter ac regulariter convictum, vocastis: in istis
autem murmurationis crimen nobis impegistis, et
tumultuosi clamoris naevum imposuistis, arguente
Domino carnalem Israel per prophetam, unde nos
coarguitis, quia non fecerit judicium, sed clamorem
<strong>(Isa. V)</strong>; et Apostolus, <em>Omnis,</em> inquit, <em>clamor et indignatio
tollatur a vobis</em> <strong>(Ephes. IV)</strong>. Et non levius malum
est murmuratio his quibus nos antea denotastis,
dicente Apostolo: <em>Neque murmuraveritis, sicut
quidam illorum murmuraverunt, et a serpentibus perierunt</em>
<strong>(I Cor. VI)</strong>. Et, ut beatus dicit Gregorius,
nullus murmurans regnum Dei intrare permittitur.
Hinc colligendum est, quantum peccatum sit murmuratio,
<nobr><sub></sub></nobr> quae regnum Dei intercludit, sicut et illa peccata
gravia, post quorum enumerationem dicit Apostolus:
<em>Qui talia agunt, regnum Dei non possidebunt</em>
<strong>(Gal. V)</strong>. Et non, ut scripsistis, tumultuoso clamore
paternitatem vestram indebite reprehendimus, sed
quae nobis ex vestro nomine scripta fuerunt, non
multorum vocibus, quibus tumultus fieri solet, sed
nostra tantum voce rescripsimus. Et quoniam talia
vos misisse, et a sancta Romana Ecclesia, in omnibus
semper discretissima atque cautissima, dictata
fuisse nequaquam credidimus, quia ipsa sancta sedes
cum modestia et discretione semper corripere et
salubriter corrigere secundum uniuscujusque personam
et ordinem solita fuit, suggessimus. Igitur si
<nobr><sub></sub></nobr> male locuti sumus, testimonium perhibete de malo,
si autem bene, quid nobis succencetis? Scriptum est,
Abraham licet sanctum, ut a Deo sanctificatum hominem,
tamen eidem Deo dixisse, <em>Num perdes justum
cum impio? non est hoc tuum, qui judicas omnem
terram</em> <strong>(Gen. XVIII)</strong>, et non ingrate hoc Dominum
suscepisse. Et nos arguitis, quoniam humili placatione
vobis suggessimus non esse vestrum, non confesso,
nec legaliter ac regulariter convicto, regia
etiam potestate gratia Dei praedito, talia sicut plebeio
et de criminibus confutato, scribendo impingere?
scientes, quam grave sit fratri, quod nobis
impactis minus est, dicere fatue <strong>(Matth. V)</strong>, nullique
detrahendum, vel contra fas maledicendum, minime
autem regi, ut apostolica doctrina, atque sancti
<nobr><sub></sub></nobr> David in Saulis jam a Domino reprobati reverentia
<strong>(I Reg. XXVI)</strong>, et Salomonis sapientia, ac Nabuthae
prodit historia <strong>(I Mach. IX)</strong>.</p>
<p>Invenimus etiam in eisdem litteris nobis datum
consilium, si forte dici potest consilium, quod est
Domini exemplo contrarium, et decretis sanctorum invenitur
adversum: scilicet, ut verbis vestris dicamus,
omnia quae a sede apostolica, cui per Dei gratiam
praesidetis, directa sunt, alacri mente percipere.
Scriptum est enim nobis ex vestro nomine, nos perjurum,
tyrannum, ac perfidum, et distractorem rerum
esse ecclesiasticarum. Et haec alacri mente percipere,
animo grato amplecti, et humili semper debemus
intentione recipere? Nisi scriptor forte velit
<nobr><sub></sub></nobr> nos cum vulgo Aethiopes vocare argenteos, et ideo
quis nobis pulcher videatur, quia nomine bellus vocatur,
et sibi cantare cum Persio, <em>Quidquid calcaveris
rosa fiat,</em> illudque propheticum incurrere, <em>Vae his qui
ponunt amarum in dulce</em> <strong>(Isa. V)</strong>, cum Dominus dicentibus
ad se Judaeis, <em>Nonne bene dicimus nos, quia Samaritanus
es tu, et daemonium habes?</em> quod recognovit, tacendo
consensit, et patienter repulit quod dictum fallaciter
audivit, dicens: <em>Ego daemonium non habeo</em> <strong>(Joan.
VIII)</strong>. Cujus pro modulo nostro in hoc exemplum secuti,
qui non dedignatus est ex ratione ostendere se peccatorem
non esse, qui ex virtute divinitatis poterat
peccatores justificare, de his quae in nobis non recognovimus,
humiliter et patienter apud paternitatem
vestram nos excusavimus, ne si penitus taceremus,
<nobr><sub></sub></nobr> tales, quales denotabamur, tacendo et consentiendo
esse nos fateremur, et quasi confessi et nostra
confessione convicti judicaremur.</p>
<p>Et hoc hortamentum, quod in litteris ex nomine
vestro ab Actardo episcopo nobis delatis invenimus,
scilicet, ut omnia, quae a sede apostolica nobis veniunt,
humili semper debeamus intentione recipere,
non solum, ut praemisimus, evangelicae veritati, sed
etiam decretis sanctorum invenitur adversum. In
quorum decretis legimus, eum absolvi non posse,
qui in seipsum dixerit mortis causam, quae dicta in
alium puniretur, falsum videlicet testimonium, cum
omnis, qui sibi fuerit mortis causa, major homicida
sit. Et hinc decreverunt <strong>(Conc. Val. can. 4)</strong>: Ut
quicunque sub ordinatione, vel diaconatus, vel presbyterii,
<nobr><sub></sub></nobr> vel episcopatus, mortali crimine dixerint se esse
pollutos, a supra dictis ordinationibus submovendos.
Et nos, si ad talia nobis impacta tacendo consentiremus,
non solum a regimine regio, verum et a catholicae
Ecclesiae communione nos ipsos sequestraremus.
Non igitur talia nobis ex parte sedis apostolicae et
nomine vestro scripta, mente alacri percipere, et
animo grato amplecti, et humili semper debemus
intentione recipere, quae, sicut in eisdem litteris ex
sententia sapientis Salomonis subjungitur <strong>(Eccle.
XII)</strong>, <em>Quasi stimuli, et sicut clavi in altum defixi esse
viderentur,</em> quia culpas delinquentium nesciunt palpare,
sed pungere. Cui sententiae item Sapientis verba
referimus, quibus dixit: <em>Priusquam interroges, ne
vituperes quemquam, et cum interrogaveris,</em> id est probaveris,
<nobr><sub></sub></nobr> <em>corripe juste</em> <strong>(Eccli. XI)</strong>; sicut Nathan David
regem prius interrogavit, et interrogatione probatum
corripuit: et cum causa correptionis defuit, humiliter
adoravit, veluti in sacra historia legimus <strong>(II
Reg. VII, XII)</strong>. Mandate et scribite quae vestro et
nostro ministerio congruunt, ut decessores vestri
nobis et nostris decessoribus mandaverunt, atque
scripserunt, et alacri mente, gratoque animo recipiemus.</p>
<p>Litterae autem ex nomine vestro semper sine interrogatione,
id est sine probatione nos pungunt, et
peccata, pro quibus invitum pungunt, sponte confessa,
vel ordine judiciario legaliter ac regulariter
comprobata non ostendunt: et cum peccata manifesta
et probata desint, fomentis benignae adhortationis
<nobr><sub></sub></nobr> et allocutionis non refovent: reprehendente
hinc Domino populorum rectores asperos, atque dicente:
<em>Vos autem cum austeritate imperabatis eis, et
cum potentia</em> <strong>(Ezech. XXXIV)</strong>. Quibus Apostolus regulam
dedit commonitionis, singulis dicens: <em>Argue,
obsecra, increpa in omni patientia et doctrina</em> <strong>(II Tim.
IV)</strong>, misceas temporibus tempora, terroribus blandimenta.
Dirum magistri, pium patris ostendentes affectum,
id est indisciplinatos et inquietos debent durius
arguere, obedientes autem ac patientes, ut in
melius proficiant obsecrare, negligentes autem et
contemnentes debent utique increpare atque corripere,
et de criminalibus peccatis, aut ultro confessos,
aut ordine judiciario comprobatos atque convictos,
<nobr><sub></sub></nobr> secundum modum culpae legaliter ac regulariter
judicare. Noluit Apostolus, inquit beatus Augustinus
<strong>(Homil. 2, de Poenit. cap. 4)</strong>, hominem ab
homine judicari ex arbitrio suspicionis, vel etiam
extraordinario usurpato judicio, sed potius ex lege
Dei secundum ordinem Ecclesiae, sive ultro confessum,
sive accusatum atque convictum. Alioquin
illud cur dixit: Si quis frater nominatur, aut fornicator,
aut idolis serviens <strong>(I Cor. VI)</strong>, et caetera? nisi
quia eam nominationem intelligi voluit, quae fit in
quemquam, cum sententia ordine judiciario atque
integritate profertur. Nam si nominatio sola sufficit,
multi damnandi sunt innocentes: quia saepe falso
in quemquam crimina nominantur. Plerique autem
boni Christiani propterea tacent, et sufferunt aliorum
<nobr><sub></sub></nobr> peccata quae noverunt, quia documentis saepe
deseruntur, ut ea quae sciunt, judicibus ecclesiasticis
probare non possint. Quamvis enim vera sint
quaedam, non tamen judici facile credenda sunt,
nisi certis indiciis demonstrentur, nisi ordine judiciario
comprobentur: ut si per judicium mati ab
Ecclesiae communione auferri non possunt, tolerentur
potius, ne perverse malos evitando quisque ab
Ecclesia ipse discedens, eos quos fugere videtur,
vinciat ad gehennam.</p>
<p>Quod scriptum est in eisdem ex nomine vestro
litteris, quia sane non patienter pontificii vestri monita
et correctiones nos audisse comperistis, liquido
patet adhuc perfectae aliquid charitatis minus duntaxat
habere, de qua dicit Apostolus: <em>Charitas patiens
</em><nobr><sub></sub></nobr> <em>est, benigna est, non inflatur, non irritatur, non
agit perperam, omnia suffert, omnia sustinet</em> <strong>(I Cor.
XIII)</strong>. Cujus charitatis modum et perfectionem in
benignitate, ac patientia, in humilitate et sufferentia,
exemplo sanctae paternitatis vestrae, in litteris vestris
discere admodum cuperemus, si Deus non inde
honorare dignaretur. Quod et in hoc possemus addiscere,
si in his, ad quae ex nomine vestro nobis
scripta sanctitati vestrae rescripsimus: <em>Sustineretis
modicum quid insipientiae nostrae, et supportaretis nos</em>
<strong>(II Cor. XI)</strong>, sicut magnus Petrus, apostolicae et primae
sedis primus episcopus, non solum patienter,
sed et gaudenter adeo suscepit reprehensionem
suam a coapostolo suo Paulo sibi ostensam, ut ejus
epistolas, in quibus se reprehensum legerat, cum
<nobr><sub></sub></nobr> maximo favore laudaverit <strong>(II Petr. III)</strong>. Non enim
ita supputate eas laudare poterat, nisi legisset, et
quia legit scriptum, reprehensum se in eis invenit:
et quoniam eas tam granditer laudavit, quam gratanter
justam reprehensionem suam accepto tulerit
patienter, ostendit. Et cum a minoribus suis reprehensus
fuit cur ad gentiles intraverit, non eis nudo
et tumido sermone respondit, ut omnia quae egerat
patientissime sustinerent, nec aliquid in eorum querela
de sua potestate dixit, sed humili eos ratione
placavit, atque in causa reprehensionis suae etiam
testes adhibuit <strong>(Gal. II)</strong>. Quia si in querela fidelium,
ut beatus dicit Gregorius, aliquid de sua potestate
diceret, profecto doctor mansuetudinis non
fuisset. Si igitur pastor Ecclesiae, apostolorum
<nobr><sub></sub></nobr> princeps, signa et miracula singulariter faciens, non
dedignatus est, in causa reprehensionis suae, rationem
humiliter reddere, quanto magis, inquit beatus
Gregorius apostolicae sedis pontifex, nos peccatores,
cum de re aliqua reprehendimur, reprehensores nostros
ratione humili placare debemus? Litterae autem
ex nomine vestro nobis directae, non humili nos ratione
placarunt, nec contra rationem nos ex ratione
et auctoritate quaesiisse monstrarunt: sed indebita
increpatione os nostrum oppilare studuerunt, cum
Deo gratia, libera adhuc fronte de his, quae nobis
per litteras ex nomine vestro directas impacta sunt,
loqui possimus.</p>
<p>Scriptum est etiam in praefatis litteris nobis ex
<nobr><sub></sub></nobr> nomine vestro directis de Hincmaro hoc modo: Volumus,
et auctoritate apostolica jubemus, ipsum
Hincmarum Laudunensem episcopum, vestra fretum
potentia, ad limina sanctorum nostramque venire
clementiam. Quo sane veniente, veniat pariter accusator
idoneus, qui nulla possit auctoritate legitima
respui: et tunc in praesentia nostra, et totius sedis
Romanae, synodali collegio causa illius prudenti
ventilata examine, ac diligenter inquisita, secundum
Deum et sacrorum canonum constitutiones Spiritu
Dei prolatas <strong>(Conc. Afr. can. 105)</strong>, sine protelatione
aliqua finietur. Quae relegentes, licet contra morem
decessorum ac praedecessorum vestrorum hoc dictum
invenerimus, id est umbrosum saeculi typhum inducere
in Ecclesiam suam, quae lucem simplicitatis et
<nobr><sub></sub></nobr> humilitatis diem Domini videre desiderantibus praefert,
tamen de voluntate non dubitavimus, quia humano
animo facile potest subripi, quod ex deliberatione
conveniat immutari. Sed valde mirati sumus,
ubi hoc dictator epistolae nobis per Actardum episcopum
delatae scriptum invenerit, esse apostolica
auctoritate praecipiendum, ut rex corrector iniquorum,
et districtor reorum, ac secundum leges ecclesiasticas
atque mundanas ultor criminum, reum
legaliter ac regulariter pro excessibus suis damnatum,
sua fretum potentia Romam dirigat: maximo
autem illum, qui et ante depositionem contra custodiam
publicam et contra quietem moliri in tribus
synodis exstitit deprehensus, sicut in gestis episcopalibus
paternitati vestrae directis continetur, et
<nobr><sub></sub></nobr> post depositionem suam, et per se, et per quoscunque
potuit, a sua pervicacia non quievit. Sed non
miramur, si in posterioribus litteris ex nomine vestro
nobis directis est infulcitum ut legaliter ac regulariter
damnatus, qui nullis legibus decernitur a
quoquam gradu seu rebus ac facultatibus redonandus,
antequam, si contra custodiam et quietem publicam
moliri non fuerit deprehensus, renovata apostolicae
sedis auctoritate judicio in provincia, qua
fuerit judicatus, forte inveniatur innoxius, regia
nostra potentia ad vestram veniat fretus, cum se auctore
damnato debeatur zelus rectitudinis, non clementia
resolutionis. Quae si non de eodem foramine,
de eodem tamen conamine manarunt, de quo et anteriores
fluxerunt, in quibus continetur, ut res omnes
<nobr><sub></sub></nobr> Hincmaro commissae ecclesiae, donec ad propria
reverteretur, nobis committeretis, ut indemnes consisterent,
et aliquod dispendium non incurrerent.</p>
<p>Unde, sicut vobis rescripsimus, et nunc iterum
vobis scribere non piguit, sed exigente causa necessarium
est, quia reges Francorum ex regio genere
nati, non episcoporum vicedomini, sed terrae domini
hactenus fuimus computati: et ut Leo ac Romana
synodus scripsit, reges et imperatores, quos terris
divina potentia praecepit praeesse, jus distinguendorum
negotiorum episcopis sanctis juxta divalia constituta
permiserunt, non autem episcoporum villici
exstiterunt. Et sanctus Augustinus dicit, per jura
regum possidentur possessiones, non autem per episcopale
<nobr><sub></sub></nobr> imperium reges villici flunt, actoresque episcoporum.
Et Dominus, quae sunt Caesaris, Caesari,
et quae sunt Dei, Deo reddi praecipit <strong>(Matth. XXII)</strong>,
qui etiam censum regi reddidit <strong>(Matth. XVII)</strong>. Et
Apostolus voluit serviri regibus, voluit honorari et
non conculcari reges. <em>Regem,</em> inquit, <em>honorificate</em>
<strong>(I Petr. II)</strong>. Et iterum, <em>Omnis,</em> inquiens, <em>anima potestatibus
sublimioribus subdita sit. Reddite ergo omnibus
debita</em> <strong>(Rom. XIII)</strong>; et paulo superius: <em>Ideo
necessitate subditi estote, non solum propter iram, sed
et propter conscientiam</em> <strong>(Ibid.)</strong>. Et si revolveritis regesta
decessorum ac praedecessorum vestrorum, talia
mandata sicut habentur in litteris ex nomine vestro
nobis directis per Actardum episcopum, decessores
nostros a decessoribus vestris accepisse
<nobr><sub></sub></nobr> nullatenus invenitis: unde pauca de pluribus vobis
scribere necessarium duximus.</p>
<p>Sanctus Gregorius, merito vitae et sapientiae doctrina
apostolicae sedis pontifex, et toti orbi colendus
ac imitandus, Francorum regibus Theodorico et
Theodeberto, praedecessoribus nostris, de praejudicio
cujusdam episcopi, non ita ut vos nobis scripsistis
pro eo, qui pro meritis suis legaliter ac regulariter
juste depositus est, scripsit hoc modo <strong>(lib. VII, epist.
120, indict. 2)</strong>: Frater et coepiscopus noster Ursinus
Taurinae civitatis antistes, in parochiis suis,
quae intra regni vestri sunt terminos constitutae,
grave omnino dicitur praejudicium sustinere: adeo
ut contra ecclesiasticam observantiam, contraque
sacerdotalem gravitatem, et contra sacrorum
<nobr><sub></sub></nobr> canonum definita, nullo ejus exigente crimine,
alter illic non metuerit episcopus ordinari. Et quia
parum visum est, si illicitis non jungerentur illicita,
etiam res ecclesiae suae, ut fertur, ablatae sunt. Quod
si ita se veritas habet, quoniam nimis intolerabile
est, ut vir opprimeretur cui culpa non nocuit, praemisso
paternae salutationis alloquio, petimus ut
quod excellentia vestra amore ecclesiasticae reverentiae,
et aequitatis contemplatione, sponte potest
impendere, nostra studeat benignius intercessione
concedere, et justitiam illi, sicut de aequitatis ejus
bono confidimus, faciat in omnibus custodiri, atque
patefacta veritate quod illicite actum est, corrigi.
Pro utilitate ergo animae vestrae haec apud vos nostra
exhortatio locum inveniat, etc. Sed et ad Romanum
<nobr><sub></sub></nobr> exarchum, minoris dignitatis, quam simus Dei
gratia regiae potestatis, de quodam episcopo scripsit
hoc modo <strong>(lib. I, ep. 32)</strong>: Pervenit ad nos, Blandum
Ortonensis civitatis episcopum, longo jam tempore
in civitate Ravennati a vestra excellentia detineri,
et fit ut ecclesia sine rectore, et populus
quasi sine pastore rex defluat, et ibidem infantes
pro peccatis absque baptismate moriantur. Et rursus,
quia non credimus quod eum excellentia vestra,
nisi ex aliqua probabilis excessus causa tenuerit,
oportet ut habita synodo palam fiat, si quod in eum
crimen intenditur, et si talis in eo culpa reperitur,
quae usque ad degradationem sacerdotii deducatur,
aliam necesse est ordinationem inquiramus, ne Ecclesia
<nobr><sub></sub></nobr> Dei in his, sine quibus eam Christiana non
patitur esse religio, inculta ac destituta maneat. Sin
autem excellentia vestra aliter se habere, quam de
eo quod dicitur esse perspexerit, eum ad ecclesiam
suam reverti concedat, ut officium suum in commissis
sibi animabus adimpleat. Quibus mandatis beati
Gregorii praedecessoris vestri, de his qui necdum
judicio synodali legaliter ac regulariter pro criminibus
suis fuere depositi, collatis cum scriptis ex nomine
vestro nobis directis, ex eo qui legaliter ac
regulariter pro suis excessibus judicio synodali habetur
depositus, ut eum nostra fretum potentia Romam
mittamus, quae potius sequenda sint, judicate.
Nos autem auctoritatem vestram judicaturam potius
credimus, ut ea sequamur, quae decessores ac praedecessores
<nobr><sub></sub></nobr> vestri secundum Scripturarum tramitem
praedicationemque majorum scripserunt, quam illa,
quae scriptor saepe dictae epistolae ex nomine vestro
nobis directae confinxit. Ait enim beatus Augustinus
libro ad Januarium <strong>(epist. 119, cap. 19)</strong>: Omnia
talia, quae neque sanctarum Scripturarum auctoritatibus
continentur, nec in conciliis episcoporum statuta
inveniuntur, nec consuetudine universalis Ecclesiae
roborata sunt, resecanda existimo. Et sanctus
Leo, de his quae a sacris canonibus habentur
ita praefixa, et eisdem apostolicae sedis sunt promulgata
decretis, ut nulla possint ratione convelli, constituit,
Ut omni penitus auctoritate sit vacuum,
quidquid ab illorum fuerit constitutione diversum.
Ac si cum Paulo diceret, quia sibi ipsi apostolica
<nobr><sub></sub></nobr> sedes in suis constitutionibus esse non potest contraria,
<em>Licet nos, aut angelus de coelo evangelizet vobis
praeter quod evangelizavimus vobis, anathema sit</em>
<strong>(Gal. I)</strong>. Sed ut in controversia Quintiliani legitur,
<em>Floribus vafricia nebulonum veneficatis apes mortuas
esse, quibus mellificandum fuerat,</em> de Scripturis sacris
B. Petrus agi demonstrat, loquens de Pauli Epistolis,
<em>Quae indocti et instabiles</em> inquit, <em>depravant, sicut
et caeteras Scripturas, ad suam ipsorum perditionem</em>
<strong>(II Petr. III)</strong>, et de traditionibus ecclesiasticis sanctus
Innocentius <strong>(ad Dec. epist. 29)</strong>, Dum, inquiens,
unusquisque non quod traditum est, sed quod
sibi visum fuerit, hoc existimat esse tenendum,
inde diversa in diversis locis vel ecclesiis, aut teneri,
<nobr><sub></sub></nobr> aut celebrari videntur, ac fit scandalum populis,
qui dum nesciunt traditiones antiquas humana praesumptione
corruptas, putant sibi aut ecclesiis non
convenire, aut ab apostolis, vel apostolicis viris
contrarietatem inductam. Contra quem morbum
sanctus Coelestinus salubre cunctis celebravit antidotum,
dicens <strong>(epist. 2)</strong>, Nulli sacerdoti suos liceat
canones ignorare, nec quidquam facere, quod
Patrum regulis possit obviare. Quae enim a nobis
res digna servabitur, si decretalium norma constitutorum,
pro aliquorum libitu licentia populis permissa
frangatur? Et sanctus Gelasius in decretis
suis, Patres nostri, catholici videlicet et docti
pontifices, in unaquaque secta quolibet tempore suscitata,
quidquid pro fide, pro veritate, pro communione
<nobr><sub></sub></nobr> catholica atque apostolica, secundum
Scripturarum tramitem, praedicationemque majorum,
facta semel congregatione sanxerunt, inconvulsum
voluerunt deinceps firmumque constare, nec
in eadem causa denuo quae praefixa fuerant retractari
qualibet recenti praesumptione permiserunt.</p>
<p>Videndum est igitur, quid hic trames sanctarum
Scripturarum, et praedicatio majorum definiant.
Scriptum quippe legimus in sacra historia dixisse
Dominum per prophetam Josaphat regi: <em>Impio praebes
auxilium, et his qui oderunt Dominum amicitia
jungeris, et idcirco iram quidem Domini merebaris,
sed bona opera inventa sunt in te, eo quod abstuleris
lucos de terra Juda</em> <strong>(II Par. XIX)</strong>. Et in Evangelio
semel et secundo ac tertio monitum, et non obedientem
<nobr><sub></sub></nobr> ad correctionem debitam, Dominus sicut ethnicum
et publicanum jubet haberi <strong>(Matth. XVIII)</strong>. Et
beatus Gregorius in decretis suis, sicut in gestis synodi
invenire potestis, pervasorem non solum rerum
alienarum, sed etiam ecclesiae sibi commissae, anathematizatum
definit. Verum et si alius hoc egerit, is
qui praeest Ecclesiae, si hoc vel ipse fieri praecipit,
vel sine sua praeceptione factum digna punire animadversione
neglexerit, eum anathematizat. Satis
ergo mirari non possumus, unde scriptor epistolae,
nobis ex nomine vestro delatae, hanc legem apud se
auro sculptam produxit, quam Dominus digito suo
non scripsit, nec scribendam cuiquam inspiravit,
neque ordinatam per angelos in manu mediatoris illius
dedit, quam non paganus indixit, non Christianus
<nobr><sub></sub></nobr> induxit, non ecclesiasticus vir decrevit, quae de
sub isto coelo, sicut non atramento manu justitiae,
ita nec Spiritu Dei vivi scripta personuit, qua me
regem a Deo constitutum, et gladio ex utraque parte
acuto, ultore scilicet nocentium et defensore innocentium,
insignitum, ad vindictam malefactorum, ut
exponit Apostolus <strong>(Rom. XIII)</strong>, laudem vero bonorum,
rei atque damnati, atque anathematizati fautorem
esse praecipit, jubens ut Hincmarum sacrarum
legum praevaricatorem, sancti sacerdotii vituperatorem,
regiae dignitatis contra regulam apostolicam
dehortatorem, regni perturbatorem, perjurum et
seditionum auctorem, ecclesiae sibi commissae afflictorem,
facultatum ecclesiasticarum sacrilegum
fraudatorem ac exstirpatorem, episcoporum ac totius
<nobr><sub></sub></nobr> populi nostrarum partium scandalizatorem,
alienarum rerum pervasorem, et veniendo contra
subscriptiones et professiones suas a seipso damnatum,
potentia regia fretum Romam venire faciamus.</p>
<p>Quis igitur hanc universam legem infernus evomuit?
Quis tartarus de suis abditis et tenebrosis cuniculis
eructavit? Contra quam litteris sacris ostensa
nobis est via quam sequamur, apposita forma, cui
imprimamur. <em>Clamavit,</em> inquit, <em>propheta ad regem
Israel, et ait: Servus tuus egressus est ad praeliandum
cominus; cumque fugisset vir unus, adduxit eum quidam
ad me, et dixit: Custodi virum istum, qui si fuerit
lapsus, erit anima tua pro anima ejus, aut talentum
</em><nobr><sub></sub></nobr> <em>argenti appendes. Dum autem ego turbatus huc
illucque me verterem, subito non comparuit. Et ait rex
Israel ad eum: Hoc est judicium tuum, quod ipse decrevisti.
At ille statim abstersit pulverem de facia sua,
et cognovit eum rex Israel, quod esset de prophetis.
Qui ait ad eum: Haec dicit tibi Dominus: Quia dimisisti
virum dignum morte de manu tua, erit anima tua
pro anima ejus, et populus tuus pro populo ejus. Reversus
est igitur rex Israel in domum suam audire
contemnens, et furibundus venit in Samariam</em>
<strong>(III Reg. XX)</strong>. Quaenam vos dementia coepit, scientes
dixisse Christum, Dei virtutem et Dei sapientiam,
<em>per me reges regnant, et conditores legum justa
decernunt</em> <strong>(Prov. VIII)</strong>. Et sacri canones, sicut credimus,
et in apostolicis litteris saepius legimus, Spiritu
<nobr><sub></sub></nobr> Dei conditi, et totius mundi reverentia sunt consecrati.
Propterea videamus, quid de hujusmodi sancti
canones et sacrae leges decernant. Ait enim sanctum
Africanum concilium <strong>(Can. 29)</strong>: Et illud
petendum, quin apud terrae principes statuere dignentur,
ut si quis cujuslibet honoris clericus judicio
episcoporum quocunque crimine fuerit damnatus,
non liceat eum sive ab ecclesiis quibus praefuit, sive
a quolibet homine defensari, interposita poena damni
pecuniae atque honoris, quo nec aetatem, nec sexum
excusandum esse praecipiant. Et tunc Valens, Gratianus
et Valentinianus constituerunt (<em>cod. Theod.</em>):
Ut quicunque residentibus sacerdotibus fuerit episcopali
loco detrusus et nomine, si aliquid contra
custodiam publicam, vel contra quietem moliri fuerit
<nobr><sub></sub></nobr> deprehensus, rursumque sacerdotium petere, a
quo videtur expulsus, procul ab urbe quam infecit,
secundum legem divae memoriae Gratiani, centum
millibus vitam agat. Sit ab eorum coetibus separatus,
a quorum est societate discretus. Sitque hujusmodi
personis illicitum tenore hujus legis, sacra nostra
adire secreta, et impetrare scripta, omnibus abjectis
per culpam sacerdotio personis, quae impetrata sunt
infecta permaneant, scituris his, quorum defensione
nituntur, absque sui reprehensione non futurum, si
hoc eis pollicentur suffragium, qui divinum non videntur
meruisse judicium. Unde et Leo papa <strong>(epist.
47 ad Pulch.)</strong> apud principalem potestatem petiit de
Eutyche scandali et pravitatis auctore, ut ab eo loco,
qui Constantinopolitanae urbi nimis vicinus erat,
<nobr><sub></sub></nobr> longius transferretur, ne frequentioribus solatiis eorum
quos ad impietatem suam traxit uteretur.
Et Gregorius <strong>(lib. X, epist. 33)</strong>: Paulum Diadinae civitatis
quondam episcopum, quo usque omne quod dilapidavit,
vel de substantia tulit ecclesiae, restitueret,
in monasterium mittendum esse decrevit. Et si
forte post depositionem suam inverecunde ac mente
perversa aliquando de episcopatu loqui, aut rursus
ad hoc qualibet aspirare praesumptione tentaverit,
Dominici corporis et sanguinis communione privatum,
in monasterio eum usque ad diem obitus sui,
ad agendam poenitentiam retrudi, studio Joannis
primae Justinianae episcopi jussit, ut perpetrati sceleris
maculas dignis disceret fletibus emendare, juxlegem
<nobr><sub></sub></nobr> Justiniani imperatoris, qui in libro Constitutionum
decrevit, ut si quis episcopus explosus,
ausus fuerit ingredi civitatem, de qua
repulsus est, vel exire de loco in quo degere
jussus est, jubemus eum in monasterio in alia
provincia constituto tradi, ut quae in sacerdotio
peccavit, degens in monasterio corrigat. Quas leges
ab imperatoribus et regibus, nostris videlicet
praedecessoribus, promulgatas atque decretas, nos
immutilate et irrefragabiliter convenit conservare,
sicut apostolicae sedis antistites ad dominos et terrae
principes scripserunt. Ait enim Leo ad Leonem
Augustum <strong>(epist. 92)</strong>: Debes, inquiens, incunctanter
advertere regiam potestatem tibi, non solum
ad mundi regimen, sed maxime ad Ecclesiae praesidium
<nobr><sub></sub></nobr> esse collatam, ut ausus nefarios comprimendo,
et quae bene sunt statuta defendas, et veram pacem
his quae sunt turbata restituas. Et Gelasius ad
Anastasium <strong>(epist. 10, in fin.)</strong>: Etenim, imperator
Auguste, si contra leges publicas aliquid, quod absit,
quispiam fortasse tentaret, nulla id ratione potuisset
admitti. Quas etiam leges principali auctoritate
promulgatas, non solum a quibuscunque episcopis,
sed etiam ab ipsis apostolicae sedis pontificibus,
ipsius primae sedis antistites observari debere scripserunt,
sicut beatus Leo ad Leonem Augustum
scribens demonstrat, dicens <strong>(epist. 80)</strong> non se
refragari debere edicta imperialia, vel ea quae sui
decessores secundum tramitem Scripturarum praedicationemque
majorum statuerant. Si quae, inquiens,
<nobr><sub></sub></nobr> destruxi, ego aedifico, praevaricatorem me constituo,
et eis me ultionum conditionibus subdo, quas non
solum auctoritas beatae memoriae principis Martiani,
sed etiam ego mea consensione firmavi. Et sanctus
Gelasius ad Anastasium imperatorem <strong>(epist. 10, in
princ.)</strong>: Si, inquit, quantum ad ordinem publicae
pertinet disciplinae, cognoscentes imperium tibi superna
dispositione collatum, legibus tuis ipsi quoque
parent religionis antistites, ne vel in rebus mundanis
exclusae videantur obviare sententiae, quo, rogo, te
affectu eis convenit obedire, qui pro erogandis venerabilibus
sunt attributi mysteriis? Quod et nos,
juxta hortamentum beati Gelasii, incunctanter atque
libenter exsequi cupimus, in his quae ad suum ministerium
pertinent, cunctis generaliter sacerdotibus
<nobr><sub></sub></nobr> recte divina tractantibus, et potissime sedis illius
praesuli, quem cunctis sacerdotibus divinitas summa
voluit praeeminere, et subsequens Ecclesiae jugiter
pietas celebravit: sicut nostri decessores ac progeni
tores orthodoxi imperatores et reges egerunt, ut
et apostolicae sedis pontifex, et reliqui Domini sacerdotes,
nobis quae a Deo sunt constituta, exhibeant.
Scientes, sicut idem beatus Gelasius dicit (<em>in tom.
anath., sub fin.</em>), quoniam Christus, memor fragilitatis
humanae, quod suorum saluti congrueret, dispensatione
magnifica temperans, sic actionibus
propriis dignitatibusque distinctis officia potestatis
utriusque discrevit, suos volens medicinali humilitate
salvari, non humana superbia rursus intercipi,
<nobr><sub></sub></nobr> ut et Christiani principes pro aeterna vita pontificibus
indigerent, et pontifices pro temporalium cursu rerum
imperialibus dispositionibus uterentur: quatenus
spiritualis actio a carnalibus distaret incursibus,
et ideo militans Deo minime se negotiis saecularibus
implicaret <strong>(II Tim. II)</strong>, ac vicissim non ille rebus
divinis praesidere videretur, qui esset negotiis saecularibus
implicatus, ut et modestia utriusque ordinis
curaretur, ne extolleretur utroque suffultus, et competens
qualitatibus actionum specialiter professio
aptaretur. <em>Omnis pontifex,</em> inquit Apostolus, <em>ex hominibus
assumptus, pro hominibus constituitur in his
quae sunt ad Deum, ut offerat dona et sacrificia pro
peccatis</em> <strong>(Hebr. V)</strong>: videlicet non solum pro populo,
sed quia et ipse circumdatus est infirmitate, pro suis.
<nobr><sub></sub></nobr> Et regis est, regni negotia dispensare, sicut inculcant
litterae divinitus inspiratae. Quia ergo sanctarum
Scripturarum tramite, et praedicatione majorum
ostenditur, sancto etiam attestante Gelasio <strong>(epist. 10)</strong>,
quia duo sunt, quibus principaliter mundus hic
regitur, auctoritas sacra pontificum, et regalis potestas.
Et per Regem regum, ac summum pontificem
cunctorum pontificum, qui solus rex et sacerdos fieri
potuit, <em>conditores legum justa decernunt</em> <strong>(Prov. VIII)</strong>;
quas leges principales potestates appellaverunt aeternas,
et sacri canones Spiritu Dei sunt conditi, et
totius mundi reverentia consecrati, et ut beatus Ambrosius
ad Valentinianum dicit: Leges imperator
fert, quas primus ipse custodiat, quia quod praescripsit
aliis, praescripsit sibi, ne cui esset liberum aliud
<nobr><sub></sub></nobr> judicare. Et beatus Augustinus dicit: Quia postquam
leges subscriptae fuerint et firmatae, non licet
judici de ipsis judicare, sed secundum ipsas. Quia
secundum pontificale ministerium vestrum, regio
ministerio nostro monita vestrae paternitatis obedienter
ac libenter cupimus obaudire, patimini nos
ea servare quae praedecessores vestri ac nostri de
hujusmodi unde agitur constituerunt, et roborantes
servando quae gesta sunt, rata doceamus esse debere
quae gerimus. Nam quomodo leges principum rite
vocabuntur aeternae, si transeuntibus principibus una
cum eis constitutio legis transibit? Et papa Symmachus
ad Aeonium <strong>(epist. 1)</strong>, Dum, inquit, ad Trinitatis
instar, cujus una est atque individua potestas,
unum sit per diversos antistites sacerdotium,
<nobr><sub></sub></nobr> quomodo priorum statuta a sequentibus convenit
violari? Huc accedit, quod si haec eveniat sententiarum
varietas, ad ipsam sacrosanctam religionem
credimus pertinere, cujus omnis potestas infringitur,
nisi universa quae a Domini sacerdotibus semel statuuntur
perpetua sint. Quod alias contingere poterit,
si successor decessoris actibus non tribuerit firmitatem,
et roborando quae gesta sunt, faciat rata esse
quae gesserit. Quanta enim vicariis beati Petri apostoli
judicabitur esse reverentia, si quae in sacerdotio
praecipiunt, eisdem transeuntibus dissolvantur?
Universa, inquit, perpetua sint, quae a Domini sacerdotibus
statuuntur, qui, ut Moyses, ea quae statuunt
ab oraculo divino suscipiunt: non quae ab his
<nobr><sub></sub></nobr> statuuntur, de quibus per prophetam dicitur, <em>Vae his
qui condunt leges iniquas, et scribentes injustitiam
scripserunt</em> <strong>(Isa. X)</strong>. Ea nihilominus, quae a vicariis
beati Petri constituuntur, maneant inconvulsa, quia,
ut Leo dicit <strong>(serm. 3 in anniv.)</strong>: Nec nimia est
severitas vel remissio, ubi nihil constituitur, nisi
quod ex beati Petri aequitate profertur. Haec enim
scimus esse canonice, scimus esse apostolica auctoritate
roborata, et Apostolicae sedis decreta, quae, ut
Gelasius dicit <strong>(epist. 10 ad Dard. in princ.)</strong>, Unamquamque
synodum et sua auctoritate confirmat, et
continuata moderatione custodit, pro suo scilicet
principatu, quem beatus Petrus apostolus Domini
voce perceptum, Ecclesia nihilominus subsequente,
et tenuit semper et retinet. Et paulo superius:
<nobr><sub></sub></nobr> Confidimus quod nullus jam veraciter Christianus
ignorat, uniuscujusque synodi constitutum, quod
universalis Ecclesiae probavit assensus, nullam magis
exsequi sedem prae caeteris oportere, quam primam.
Et item idem <strong>(epist. 6 ad episc. univ.)</strong>:
Cumque nobis contra salutarium reverentiam regularum
cupiamus nihil temere licere, et cum sedes
apostolica superior his omnibus, favente Domino,
quae paternis canonibus sunt praefixa, pio devotoque
studeat tenere proposito, satis indignum est, quemquam,
vel pontificum, vel ordinum subsequentium,
hanc observantiam refutare, quam beati Petri sedem
et sequi videat et docere: satisque conveniens sit,
ut totum corpus Ecclesiae in hac sibimet observatione
concordet, quam illic vigere conspiciat, ubi Dominus
<nobr><sub></sub></nobr> Ecclesiae totius posuit principatum. Et de sacris
legibus, quas una cum sanctis canonibus catholica
observat Ecclesia, idem Gelasius, ut praemisimus,
dicit in epistola ad Anastasium imperatorem <strong>(epist.
10)</strong>: Quantum, inquiens, ad ordinem publicae pertinet
disciplinae, cognoscentes imperium tibi superna
dispositione collatum, legibus tuis ipsi quoque parent
religionis antistites, ne vel in rebus mundanis exclusae
videantur obviare sententiae.</p>
<p>Et cum ita sacrae leges, tam ecclesiasticae, quam
mundanae, de damnato episcopali et synodali concilio
decernant, non est nostri regii ministerii, reum
et sacrorum canonum judicio condemnatum, atque
apostolicae sedis definitione, sicut in gestis synodi
invenire potestis, anathematizatum, nostra potentia
<nobr><sub></sub></nobr> fretum quoquam dirigere, cum apertissime sacri
canones definiant, et leges Justiniani, ac caeterorum
imperatorum catholicorum edicta, qualiter, et pro
quibus, et a quibus debeat episcopus judicari, et
post judicium, quid et qualiter, et per quos sit inde
apostolicae Sedi agendum, quae non abnuimus, sed
incunctanter ac competenter annuimus. A quibus
definitionibus nulli est licitum deviare: quia, ut
sanctus Hilarus papa dicit, Non minus in sanctarum
traditionum delinquitur sanctiones, quam in
injuriam ipsius Domini prosilitur.</p>
<p>Quocirca, quia Dominus dicit per prophetam,
<em>Labia sacerdotis custodient scientiam, et legem requirent
ex ore ejus, quia angelus,</em> id est nuntius, <em>Domini
</em><nobr><sub></sub></nobr> <em>exercituum est</em> <strong>(Malach. II)</strong>, nolite permittere nobis
scribi ex vestrae auctoritatis nomine, quae in legibus
sacris, Dei sapientia conditis, et in sanctis regulis
ejusdem spiritu promulgatis non continentur, dicente
item propheta, id est sacerdoti praecipiente: <em>Audiens
nuntiabis eis ex me</em> <strong>(Ezech. III)</strong>; <em>ex me,</em> inquit, et
non <em>ex te.</em> Et redarguuntur, qui de corde suo loquuntur,
quoniam <em>qui a semetipso loquitur, gloriam
propriam quaerit</em> <strong>(Joan. VII)</strong>. Nolite igitur, ut praemisimus,
ex vestro nomine, vel apostolicae sedis auctoritate,
jussiones vel excommunicationum intentationes,
contra sacrarum Scripturarum tramitem,
praedicationemque majorum, ac sacrarum legum
sanctorumque canonum constitutiones, nobis de
caetero scribi cujuscunque instinctu permittere, precamur,
<nobr><sub></sub></nobr> quia scitis, et scimus, totum esse irritum,
quidquid ab eorum fuerit constitutione diversum.
Dicitur, inquit sanctus Leo <strong>(serm. 3 in anniv.)</strong>,
a Domino beatissimo Petro, <em>Tibi dabo claves regni
coelorum, et quaecunque ligaveris super terram, erunt
ligata et in coelis, et quaecunque solveris super terram,
erunt soluta et in coelis</em> <strong>(Matth. XVI)</strong>. Transivit quidem
etiam in alios apostolos jus istius potestatis, et
ad omnes Ecclesiae principes decreti hujus constitutio
commeavit: sed non frustra uni commendatur,
quod omnibus intimatur. Petro enim ideo hoc singulariter
creditur, quia cunctis Ecclesiae rectoribus
Petri forma praeponitur. Manet ergo Petri privilegium,
ubicunque ex ipsius fertur aequitate judicium.</p>
<p><nobr><sub></sub></nobr> Qua sententia constat, quia non manet. Petri
privilegium, ubi ex ipsius aequitate non fertur judicium.
Cum enim ubicunque dicitur, sicuti nullus
locus, ita nemo rector Ecclesiae ex Petri aequitate
judicium ferens excipitur, vel contra illius aequitatem
judicium proferens commendatur. Et quia ubicunque
sine ulla exceptione non manet Petri privilegium,
ibi ex ipsius aequitate non fertur judicium
prolatum obaudiemus jussum, vel recipiemus judicium,
quod non ex Petri aequitate fuerit prolatum,
ac per hoc ipsius privilegio fuerit destitutum? De
quo episcopali judicio, quid cunctis episcopis sequendum,
et quid Ecclesiae filiis sit tenendum atque
servandum, beatus Gregorius sufficienter inculcat.
Ergo jubete et judicate privilegio magni Petri, juxta
<nobr><sub></sub></nobr> aequitatis ejus judicium, quae jubenda et judicanda
sunt, <em>ne,</em> ut dicit ejus Coapostolus, <em>vituperetur ministerium
vestrum</em> <strong>(II Cor. VI)</strong>. Quia et nos secundum
regium ministerium nostrum, quantum ex nobis est,
cupimus servare quod scriptum est, <em>Filii, obedite
parentibus vestris in Domino</em> <strong>(Ephes. VI)</strong>, videlicet
quod fuerit jussum vel judicatum a Domino, dicente
illo singulis, qui pro patribus apostolis Ecclesiae,
nati sunt filii apostolici viri, <em>Tu autem audiens nuntiabis
eis ex me</em> <strong>(Ezech. III.)</strong> Divina quippe nos lectio
docet, quia nec etiam Balaam satis superque a rege
Balac petitus, licet medicamento avaritiae delinitus
in consilio dando corruptus offenderit, ullo tamen
aut ullius instinctu in judicio justitiae aliud loqui
<nobr><sub></sub></nobr> adversus Israel persuaderi vel extorqueri potuit,
quam quod a Domino audivit <strong>(Num. XXII)</strong>.</p>
<p>De eo quod in litteris ex nomine vestro nobis directis
habetur, <em>Ut veniente Hincmaro Romam, veniat
accusator idoneus, qui nulla possit auctoritate legitima
respui,</em> rescribimus, quia licet haec commendatio
nulla sit ratione atque auctoritate suffulta, si
forte apud vos exlex solus Hincmarus nova lege,
priscis tam publicis quam ecclesiasticis contraria,
imo ordine novoque more habetur, ut nonnisi a vobis
et Romae valeat judicari pro his excessibus, de
quibus habentur certa sacrorum canonum ac legum
decreta, quae, ut Leo dicit, nulla possunt ratione
convelli, cum etiam de causa fidei, ut dicit Gelasius,
cuicunque pontifici liceat, secundum regulam erroris
<nobr><sub></sub></nobr> ante damnati, quemlibet a catholica communione
discernere. Et ego ita exsors ab omnibus accusationibus,
non solum ab his, quibus legaliter et regulariter
accusandi adversus seipsum denegatur licentia,
verum et ab his, quibus in propriis causis accusatio
non negatur, ut sicut leges et regulae jubent, in
provincia in qua sunt orta negotia terminari non
valeant, et secundum Antiochenos canones, provincialium
synodorum non debeant experiri examen,
si nobis vias, cum voluntate et consensu dilectissimi
nepotis nostri imperatoris vestri, contra cujus dilectionem
et debitum honorem, si tamen mutuam dilectionem
et congruum honorem nobis exhibere
studuerit, illuc ire non volumus, obtinueritis, cooperante
Domino, pace in regno nostro contra paganos
<nobr><sub></sub></nobr> virtute vel quacunque dispositione Dei obtenta,
Romam venire congruo tempore non differemus. Et
quia illum legaliter aut regulariter in synodo episcoporum
plurimarum provinciarum de certis causis
accusavimus, idoneum nos accusatorem illius ostendemus,
et tantos testes idoneos diversi ordinis ac
dignitatis nobiscum ducemus, cum quibus eum legaliter
ac regulariter nos accusasse et comprobasse
sufficientissime comprobabimus.</p>
<p>Tandem, quia vos non legisse vel audisse collegimus
ex litteris ab Actardo episcopo nobis delatis,
quae antea per illum paternitati vestrae direximus,
iterato scribimus ea quae tunc scripseramus, deprecantes
vos in omnipotentis Dei honore, et sanctorum
apostolorum veneratione, ut tales inhonorationis
<nobr><sub></sub></nobr> nostrae epistolas, taliaque mandata, sicut hactenus
ex nomine vestro suscepimus, nobis et regni
nostri episcopis ac primoribus de caetero non mandetis,
et non compellatis nos mandata et epistolas
vestras inhonorandas contemnere, et missos vestros
dehonorare, qui vobis, in his quae ad vestrum ministerium
pertinent, si tamen ministerium vestrum,
cupimus obtemperare. Quae pro vestri honore privilegii
vobis dicimus, quia vobis, sicut revera vicario
B. Petri apostolorum principis, in omnibus debite
ac competenter obedire desideramus, et ne
aliter eveniat cavere per omnia cupimus, ac vestram
sanctitatem id ipsum cavere humili prece deposcimus,
ne nos et nostros satis invitos ad id cogatis
<nobr><sub></sub></nobr> convertere, quod in quinta universali synodo, a
sede apostolica, ut in apostolicis litteris, praecipue
autem in synodica beati Gregorii ad quatuor patri
archas, et in aliis ejus epistolis, una cum quatuor
praecedentibus legimus collaudatum atque susceptum,
invenitur nobis tenendum. Quod adhuc nostris
litteris ad exemplum inserere noluimus, donec sciamus,
si duritiam mandatorum vestrorum erga nos
aliter ad benignitatem inflectere poterimus: quia
quod ex apostolicae sedis nomine, secundum sanctarum
Scripturarum tramitem, praedicationemque majorum,
et orthodoxorum decreta scribitur, sequendum
et tenendum non ignoramus, et quod secus a
quoquam fuerit compilatum sive confictum, non solum
respuendum, sed et redarguendum esse cognoscimus.
<nobr><sub></sub></nobr> Si denique aliter quam nos et vos decuerat,
reverentissimae paternitati vestrae rescribendo, factus
sum insipiens, vos me coegistis. Petimus autem
omnipotentem Dominum ut inspiret cordi vestro
sic nos benigne tractare, quatenus ulterius nobis
non sit necesse vobis ita rescribere, sed, ut cupimus,
in veneratione apostolorum, apostolico pontificio
vestro humiliter ac devote colla et corda submittere.
Deus omnipotens ad honorem et salvationem atque
exaltationem sanctae suae Ecclesiae vos per multa
annorum curricula conservare dignetur, Domine
sanctissime et reverentissime pater in Domino.</p>
<br> <h4><center>EPISTOLA IX
AD EUMDEM,
<em>Eodem tempore missa quo superior</em>
<br><small>[Ex Opp. Hincm., pag. 716.]</small><br> </center></h4><nobr><sub></sub></nobr> 
<p>Sanctissimo ac reverentissimo Patri Adriano summo
pontifici, et universali papae, CAROLUS Dei gratia
rex et spiritualis filius vester.</p>
<p>Quia litteris ex nomine sanctae paternitatis vestrae
ab Actardo venerabili archiepiscopo nobis delatis,
necessitate cogente, prolixius respondere compulsi
sumus, contra morem nostrum in quaterniunculo
annulo nostro signato responsionem nostram scribere
necessarium duximus, quatenus legi planius
valeat, et quae vobis ratio respondere coegit, legenti
plenius innotescant. Quam responsionem sancta
paternitas vestra non aspernanter, sed benigne suscipiat,
quae a nobis non est contumaciter, sed mente
<nobr><sub></sub></nobr> pacifica, ut in eodem quaterniunculo invenietis, contexta.
Deprecamur autem vos in omnipotentis Dei
honore, et sanctorum apostolorum veneratione, ut
tales inhonorationis nostrae epistolas, taliaque mandata,
sicut hactenus ex nomine vestro suscepimus,
nobis et regni nostri episcopis ac primoribus de
caetero non mandetis. Sed liceat nobis apostolico
pontificio vestro, in veneratione Dei, et sanctorum
apostolorum, humiliter ac devote, ut cupimus, colla
et corda submittere. Deus omnipotens ad honorem
et salvationem atque exaltationem sanctae suae Ecclesiae
vos per annorum curricula conservare dignetur,
Domine sanctissime atque reverentissime
pater in Domino.</p>

