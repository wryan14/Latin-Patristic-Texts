IN NOMINE DOMINI
INCIPIT
MARTYROLOGIUM
PER ANNI CIRCULUM
S. P. N. NOTKERI, COGNOMENTO BALBULI, MONACHI SANCTI GALLI. </center></h4><nobr><sub></sub></nobr> 
<br> <h4><center>JANUARIUS.
<em>Mensis Januarii habet dies</em> XXXI, <em>luna vero</em>
XXIX </center></h4><nobr><sub></sub></nobr> 
<p>KAL. JAN.---Octava nativitatis Dominicae, qua die
idem Dominus circumcisus est in carne, secundum
legem Moysi, et nomen, ut Jesus vocaretur, accepit,
quod vocatum est ab angelo, antequam conciperetur
in utero <strong>(Luc. II)</strong>.</p>
<p>Romae natalis sancti Almachii martyris, qui jubente
Alipio Urbis praefecto, cum diceret: Hodie
octavae Dominici diei sunt, cessate a superstitionibus
idolorum sacrificiisque pollutis, a gladiatoribus hac
de causa occisus est.</p>
<p>Item Romae sanctae Martinae virginis et martyris,
<nobr><sub></sub></nobr> qui sub Alexandro imperatore pro fide Christi multis
tormentorum generibus cruciata, et ad extremum
gladio est percussa: quae etiam ferocitatem leonis
numine habitantis in se Spiritus sancti mitigavit,
et simulacra orando destruxit, ac multos ad fidem
Christi convertit. Pro cujus vindicta imperator impiam
vitam se ipsum lacerando finivit.</p>
<p>Eodem die apud Spoletum Tusciae civitatem passio
sancti Concordii presbyteri Romani de titulo Pastoris,
temporibus Antonini imperatoris. Qui pro eo
quod idolis sacrificare noluit, a Torquato comite
capitalem sententiam accepit. Item Romae via Appia
Coronae et militum triginta, qui sub Diocletiano Augusto
pro confessione Christianae fidei martyrio coronari
meruerunt.</p>
<p><nobr><sub></sub></nobr> In Caesarea metropoli Cappadociae, depositio
S. Basilii episcopi, qui Regulam fratrum et multa
alia utilia conscripsit, et super multa mirabilia quae
<nobr><sub></sub></nobr> fecit, chirographum perditi hominis, quod diabolo
fecit, orando recipere meruit, et diem mortis suae
propter conversionem Joseph Hebraei distulit, et
conscriptionem cujusdam nefandi sceleris etiam
defunctus abolevit.</p>
<p>In Africa natalis sancti Fulgentii Ecclesiae Ruspensis
episcopi et confessoris. Qui tempore Wandalicae
persecutionis, ob catholicam fidem, et eximiam
doctrinam, ab Arianis multa perpessus, et diu apud
Sardiniam exsilio relegatus, tandem ad ecclesiam
suam redire permissus, et vita et verbo clarus sancto
fine quievit, annum sui episcopatus agens vicesimum
quintum, vitae autem totius sexagesimum
quintum.</p>
<p>Apud Alexandriam sanctae Euphrosynae virginis,
<nobr><sub></sub></nobr> quae orationibus patris sui Pafnutii de sterili matre
pergenita, in puerili aetate constituta, clam se tonderi
fecit, et monasticam vitam expetiit, Smaragdi
sibi nomen imponens. Post etiam in conclusione
viginti octo annis in omni sanctitate perdurans,
tacta aegrotationis incommodo, et mortem sibi adesse
cognoscens, manifestavit se religioso, et lacrymis
multoties quaerenti se jam patri. Cujus nomen et
conversatio sub interpretatione castissimae apud Romanos
celebris habetur.</p>
<p>IV NON. JAN.---Octava sancti Stephani.</p>
<p>Romae Telesphori papae. Qui constituit ut septem
hebdomadibus ante Pascha jejunium celebraretur, et
in Nativitatis Domini nocte missa frequentaretur,
et hymnus angelicus, id est <em>Gloria in excelsis Deo,</em>
<nobr><sub></sub></nobr> caneretur. Omni autem reliquo tempore, nullus ante
horam tertiam, qua Dominus traditur crucifixus,
missam celebrare praesumeret. Hic etiam martyrio
<nobr><sub></sub></nobr> coronatus, sepultus est juxta corpus S. Petri in Vaticano.</p>
<p>In Antiochia Macharii abbatis. Et in Ponto civitate
Tomis, trium fratrum, Argei, Narcissi et Marcellini
pueri. Item Tomis Phili episcopi. Qui sub Licinio
Caesare inter tirones comprehensus, cum nollet
militare, caesus ad mortem, et diu in carcere maceratus,
et in cippo missus, deinde in mare demersus,
martyrium consummavit. Cujus corpus ad littus delatum,
et a religiosis viris depositum, magnis coruscat
virtutibus.</p>
<p>Viennae depositio B. Florentii episcopi.</p>
<p>In territorio Lugdunensi, monasterio Jurensium,
S. Eugendi abbatis, cujus vita virtutibus et miraculis
plena refulsit.</p>
<p><nobr><sub></sub></nobr> III. NON. JAN.---Octava sancti Joannis Apostoli.</p>
<p>Romae Antheri papae et martyris, qui vicesimus
post B. Petrum, duodecim annis rexit Ecclesiam, et
martyrum gesta diligenter exquisivit. Passus est sub
Maximiano, et in coemeterio Callisti sepultus, via
Appia</p>
<p>Apud Parisium S. Genovefae virginis, quae a
B. Germano Antissiodorensi episcopo Christo dicata,
admirandis virtutibus et miraculis late claruit, et
usque octoginta annos in Christi servitute consenuit.</p>
<p>II. NON. JAN.---Octana Innocentium.</p>
<p>Apud Cretam natalis sancti Titi apostolorum discipuli.</p>
<p>In Africa sanctorum Aquilini, Gemini, Eugentii
<nobr><sub></sub></nobr> [Eugenii], Martiani, Quinti, Theodoti, Tryphonis,
praeclarissimorum martyrum.</p>
<p>Eodem die apud urbem Romam sanctorum martyrum
Prisci presbyteri et Priscilliani clerici, atque
Benedictae religiosae feminae, qui tempore Juliani
impiissimi Augusti gladio martyrium peregerunt.</p>
<p>Item apud Romam beatae Daphrosae uxoris Fabiani
martyris, quae post damnationem beati viri sui,
primum relegata exsilio, deinde ab impio Juliano
jussa est capite puniri.</p>
<p>Eodem die nativitas Theogenis martyris, qui sub
Licinio Caesare per Licentium tribunum passionem
complevit. In Hellesponto primum inter quatuor
columnas tensus, fustibus caesus est, deinde in carcerem
<nobr><sub></sub></nobr> missus, ut ibi fame interiret. Sed Domini
pietate invisibili cibo ibidem per quadraginta dies
pastus. In laudibus Dei assidue manebat. Ad ultimum
vero in mare missus, martyrizavit. Quem Eutychus
et Eustochius et Zoticus tolentes de littore maris,
sepelierunt in foro Hellesponti.</p>
<p>Ipso die passio Petri agnomine Balsami, qui sub
Maximiano imperatore, agente Severo praeside, suspensus
et ungulis laceratus, ad extremum vero gladio
percussus est, et in Aulona civitate sepultus est.</p>
<p>Eodem die passio Luciani presbyteri et martyris;
qui missus a Roma praedicare verbum Dei in Galliis,
post multorum conversionem ad Christum in eisdem
partibus sub Juliano imperatore capite plexus est.
<nobr><sub></sub></nobr> Ad cujus sepulcrum multa ostenduntur miracula et
sanitates plurimae fiunt.</p>
<p>NON. JAN.---Vigilia Theophaniae.</p>
<p>Hierosolymae depositio S. Simeonis prophetae, qui
Dominum Jesum Christum Spiritus santi illustratione
cognitum, de manibus parentum in ulnas suas accepit,
et non solum de eo, sed et de matre ejus futura
mystico sermone praenuntiavit <strong>(Luc. II)</strong>.</p>
<p>Apud Antiochiam, depositio sancti Simeonis monachi,
admirandae virtutis viri. Qui tertio decimo
aetatis anno, huic saeculo abrenuntians, monasterii
claustra expetiit. Ubi mira abstinentia, vix septimo
die cibum sibi indulgens, Psalterium intra quatuor
menses didicit; deinde nimia domandi corporis intentione,
fune palmitio renes sibi constringens, duriter
<nobr><sub></sub></nobr> laniatus est. Inde in quodam puteo se recludens,
sed ex eo a fratribus violenter ad monasterium
reductus, clam fugiens eremum petiit. Ubi multo
commoratus tempore, in columna editiori, sanctitate
fervens, se conclusit. Ubi non modo extraneae
mulieri, sed nec propriae matri, se videre permisit.
Et usque hodie basilicam columnae illius feminarum
nulla ingreditur. Nam quaedam mulier veste induta
virili ingredi voluit, sed mox ut limen attigit, retrorsum
mortua cecidit.</p>
<p>In Africa Felicis, Secundi, Honorii, Luciani, Candidi,
Januarii, Telesphori, Jocundi, Anastasiae.</p>
<p>VIII. ID. JAN.---Epiphania Domini: quod interpretatur
<em>manifestatio.</em> Apud Romanos autem eadem
festivitas Theophania nominatur, ut ex compositione
<nobr><sub></sub></nobr> nominis, quod Dei sit apparatio manifestetur.
Quo videlicet die magi, juxta prophetiam Balaam,
cujus successores erant, dicentis: <em>Orietur stella ex
Jacob, et consurget virga de Israel, et percutiet duces
Moab, vastabitque omnes filios Seth, et erit Idumaea
possessio ejus</em> <strong>(Num. XXIV)</strong>; et iterum: <em>De Jacob
erit qui dominetur, et perdat reliquias civitatis</em> <strong>(ibid.)</strong>,
videlicet Ar, quae nunc Areopolis dicitur: ex visione
incognitae prius stellae in hora nativitatis Domini in
oriente, id est domi, Hierosolymam versus conspectae,
in eadem regia civitate ex prophetia Michaeae
de loco nativitatis Christi certius edocti, ducatu
ejusdem stellae in Bethlehem puerum Jesum
cum Maria matre sua invenientes, mysticis muneribus
adoratum venerati sunt. Quod licet divino instinctu
<nobr><sub></sub></nobr> credatur actitatum, ut gentes quae in vicinio
erant, nativitatis Dominicae ac propheticae doctrinae
jam tunc participes fierent, tamen historica ratione
et temporaria Christi dispensatione non caret, ut et
Moabitarum duces apud parentes suspecti sibi
quondam regis muneribus oblatis gratiam impetrarent,
et eadem munera ad peregrinationem Aegyptiam
prodessent. Neque enim iidem magi aut
Chaldaei, aut Indi, aut denique Persae, juxta quosdam
fuerunt, et altero vel tertio nativitatis Domini anno
eum adorandum venerunt, sed aut Moabitae et Ammonitae
sive Madianitae, sancto Hieronymo id ipsum
astipulante, et tertio decimo nativitatis ejus die, non
in Jerusalem sublimem sicut putaverunt, sed in Bethlehem
<nobr><sub></sub></nobr> humilem studio devotionis invenire, et spirituali
remuneratione donari meruerunt.</p>
<p>Eodem die passio sanctae Macrae virginis, quam
cum Ricovarus [Rictiovarus] praeses torqueri et in
ignem praecipitari jussisset, illaesa permansit. Deinde
mamillis abscissis, et squalore carceris afflicta, super
testas acutissimas et prunas volutata orans migravit
ad Dominum.</p>
<p>In Africa, Flori, Jocundi, Petri, Marci, Acutii,
Januariae.</p>
<p>In Syria, sanctae Anastasiae.</p>
<p>Medonis [Rhedonis] nativitas et ordinatio episcopatus,
ac transitus sancti Melani [Melanii] episcopi
et confessoris. Cujus corpori superposita in mediis
ignibus illaesa reperta est palla.</p>
<p><nobr><sub></sub></nobr> VII ID. JAN.---Relatio pueri Jesu ex Aegypto.
Et nativitas sancti Luciani Antiochenae Ecclesiae
presbyteri et martyris, viri doctissimi atque eloquentissimi,
qui Nicomediae ob confessionem Christi
passus, et in quatuor partes dissectus est: quibus in
singulis lapidibus ligatis et in mare demersis, alia
die Helenopoli Bithyniae integrum corpus cum ipsis
lapidibus inventum honorifice sepultum est. Quam
urbem cum prius Drepana vocaretur, in honorem
ejusdem martyris Constantinus imperator instaurans,
ex nomine matris suae Helenopolim nuncupavit.</p>
<p>Item apud Antiochiam B. Cleri diaconi, qui ob
confessionem Christi septies tortus, et in carcere
diu maceratus, ad ultimum decollatus martyrium
<nobr><sub></sub></nobr> consummavit.</p>
<p>Passio sanctae Faustae virginis, sub Maximiano
imperatore, quae Evilasium primum palatii, tortorem
suum, patientiae suae virtute convertit ad fidem,
necnon et praefectum cui jussum est eam torquere.
Primum ergo suspensa et ferramentis lacerata, postea
bestiis tradita, sed a nulla earum contaminata
est. Deinde clavis caput ejus confixum est. Postea
in sartaginem pice ferventem missa, sed non est
laesa, sicque cum Evilasio et praefecto in tormentis
constituta, reddidit spiritum: populi vero Christiani
haec audientes, sepelierunt corpora sanctorum.</p>
<p>VI ID. JAN.---In Graecia, Poliecti [Polyeucti] et
Palladii.</p>
<p>Neapoli Campaniae nativitas S. Severini episcopi
<nobr><sub></sub></nobr> et confessoris, fratris beatissimi Victorini clarissimi
in miraculis viri. Qui et ipse fratris imperator [imitator],
post multarum virtutum perpetrationem,
sanctitate plenus quievit. Sepultus in eo loco ubi
priusquam ad episcopatum vocaretur, abstinentissimus
fuerat conversatus.</p>
<p>In Graecia, Rustici, Timothei et Jocundi.</p>
<p>Mellocia [Bellovaci] sancti Luciani, socii beati
Dionysii. Item Messiani.</p>
<p>Metis, Patientis episcopi.</p>
<p>V ID. JAN.---In Mauritania, civitate Caesariensi,
passio S. Martianae virginis et martyris.</p>
<p>Eodem die apud Antiochiam S. Juliani martyris,
et Basilissae virginis: qui locupletissimorum cura
<nobr><sub></sub></nobr> parentum, pro eo quod erant unici, renitentes et
inviti specietenus in conjugio copulati, sed sanctissimo
voto per aliquot annos pariter in virginitate
manentes, monasteria de rebus suis in Antiochiae
municipiis instituerunt, ita multa et frequentia, ut
Julianus ad decem millia monachorum Pater; Basilissa
vero multarum virginum Mater existeret. Quas
ante se ad regnum coelorum praemittens, et ipsa
subsequitur. Julianus vero postmodum a Martiano
praeside perquiritur. Quo tempore rabies crudelissima,
ad persequendum sanctos Dei sub Diocletiano
et Maximiano exardescens, multitudinem sacerdotum
et ministrorum Ecclesiae Christi propter immanitatem
persecutionis ad eum confugere coegit. Comprehensus
itaque cum hac ingenti multitudine, ipse
<nobr><sub></sub></nobr> praesidis audientiae est reservatus, caeteri servi Dei
jussu crudelissimi ducis accenso igne, eisque apposito,
in quo consistebant loco consumpti sunt. Ubi
ad commodandam [commendandam] pretiosam
mortem sanctorum, tertia, sexta, nona, sed et vespertina
hora, psallentium Deo chori feruntur auditi.
Beatus autem Julianus primum auditus rigidissimis
fustibus caesus est. Cumque caederetur,
unus ministrorum, praesidi necessarius, oculum
amisit, quem, B. Juliano orante, illico recepit, et
Christo credens, statim ab insano judice decollatur.
Inde B. Juliano ducto ad fanum daemonum, ad quingenta
simulacra comminuta atque in pulverum sunt
redacta: qui pro hoc [cum pro hoc] in profundissimum
et obscurissimum carcerem, cum Celso puero,
<nobr><sub></sub></nobr> praesidis filio, clauderetur, sed odore suavissimo et
iumine mirifico donaretur, septem fratres et viginti
milites, qui ad eos visitandi gratia venerunt, priores
igni traditi, posteriores sunt gladio trucidati. Porro
Julianus cum Celso puero, et Antonio presbytero,
atque Anastasio diversis poenis afflicti, et ipsi cum
Marcionilla matrona a militibus sunt interempti.</p>
<p>IV ID. JAN.---Nativitas B. Nicanoris, unius de
primis septem diaconis, apud Cyprum gloriose coronati
ibique venerabiliter sepulti.</p>
<p>Apud Thebaidem nativitas sancti Pauli primi
eremitae, qui a sexto decimo aetatis suae anno usque
ad nonagesimum tertium solus in eremo permansit.
Cujus animam inter apostolorum et prophetarum
choros ad coelum ferri ab angelis Antonius vidit.
<nobr><sub></sub></nobr> Romae Melchiadis episcopi: qui constituit in Ecclesia
a fidelibus nulla ratione in diebus Dominicis jejunandum.
Igini [Hygini] papae, qui constituit clerum,
et gradus ecclesiasticos distribuit.</p>
<p>III ID. JAN.---Eductio Domini de Aegypto, quae
secundum alios VII Id. Jan., secundum quosdam
Non. Jan. propter multorum dierum profectionem
celebratur. Apud Alexandriam SS. confessorum,
Petri, Severi, Leuci.</p>
<p>In Africa nativitas S. Salvii martyris, in cujus
natali S. Augustinus verbum fecit ad populum Carthaginis.</p>
<p>PRIDIE ID. JAN.---In Achaia Cyriaci. In Aegypto.
Philoromi. In Arabia, Saturi: qui transiens ante
<nobr><sub></sub></nobr> templum cujusdam idoli, cum exsufflasset illud,
signans sibi frontem, statim corruit; quam ob causam
a judice loci decollatus est. Eodem die nativitas
S. Arcadii martyris, genere et miraculis clari.</p>
<p>ID. JAN.---Octava Theophaniae. Romae, via Lavinaca
[Lavicana], Secundinae, Coronae, et militum
quadraginta sub Gallieno imperatore. Pictavis, depositio
S. Hilarii episcopi et confessoris, qui sub
Constantio Augusto haeretico ob catholicam fidem
quadriennio apud Phrygiam exsilio relegatus est.
De quo inter alias virtutes refertur quod orando
mortuum suscitaverit.</p>
<p>XIX KAL. FEBR.---In Antiochia Glycerii diaconi,
de antiquis, multa tormenti [tormenta] passi et in
mare demersi.</p>
<p><nobr><sub></sub></nobr> In Campania Nola civitate Felicis presbyteri: cujus
episcopus Maximus cum persecutione territus
fugisset in eremum, beatus Felix, captus et vinculis
astrictus, ante praesidem est adductus et fustibus
caesus. Deinde in equuleo tortus, et in carcere vinculatus,
et cocleis ac testulis superpositus: nocte
ab angelo Domini confractis catenis, et scissa trabe
qua pedes ejus astringebantur, sacerdotem suum
requirere jubebatur. Quem cum senio praegravatum,
fame consumptum, gelu constrictum, clausis oculis
strictisque dentibus semivivum vixque spirantem
aegre tandem aliquando reperisset, et non haberet
quid defecto seni porrigeret, ecce subito de sentibus
uvam dependere miratus, in os confessoris expressit,
et refocillatum atque humeris impositum ad civitatem
<nobr><sub></sub></nobr> perduxit, ac sub tugurio cujusdam viduae
clanculo pavit. Deinde captus et in exsilium trusus,
cum multos ibidem per signorum ostensionem converteret:
post inde regressus, cum iterum ad tormenta
quaereretur, sed divina providentia occultatus,
apud Nolam multis virtutibus illustrissimus
emineret, adeo ut cunctus populus eum sibi pontificem
postularent: non consensit, sed alio pro se ordinato,
ipse nihilominus per duodecim annos Dei
servitio insistens, Dominica die mysteriis confectis
migravit ad Christum. Sepultusque est non longe ab
urbe Nola, in loco qui dicitur Pincis.</p>
<p>In Spoletana civitate nativitas Pontiani martyris,
qui passus est temporibus Antonini imperatoris, sub
Fabiano judice. Qui cum nollet idolis sacrificare,
<nobr><sub></sub></nobr> jussit eum virgis caedi crudelissime. Deinde nudis
pedibus super carbones ardentes ambulare, postea
duos ei leones immitti, a quibus cum nocitus non
fuisset, liquefacto plumbo perfusus est; cumque nec
in hoc laederetur, capite truncatus est.</p>
<p>XVIII KAL. FEBR.---In Palaestina depositio Abacuc
prophetae, cujus reliquiae simul cum ossibus
Michaeae prophetae temporibus Arcadii et Honorii
Augustorum, Domino revelante, repertae sunt. Item
Macharii abbatis, discipuli S. Antonii. Item B. Isidori,
sanctitate vitae, fide ac miraculis praeclari.</p>
<p>XVII KAL. FEBR.---Romae, via salaria, in coemeterio
Priscillae, nativitas S. Marcelli papae. Hic fecit
coemeteria via Salaria, et viginti quinque titulos in
<nobr><sub></sub></nobr> urbe Roma constituit propter baptismum et poenitentiam
multorum, qui convertebantur ex paganis
et propter sepulturas martyrum. Qui jubente Maximiano
imperatore primo fustibus caesus, et a facie
ejus quem corripiebat expulsus est. Deinde audiens
quod domum sanctae Lucinae, quam ipse proscriptione
damnaverat, eo quod de facultatibus suis
Christianis donaverit, ecclesiam faceret, atque in ea
missas celebraret, in media civitate jussit in eadem
ecclesia plancas sterni, ad animalia extabuli [catabuli]
publici, et eumdem episcopum ad servitium
animalium deputavit, cum custodia publica. Ubi
etiam post multos annos serviendo, indutus amictus
cilicino, defunctus est, et conditus aromatibus a
Joanne presbytero et B. Lucina, sepultus est in coemeterio
<nobr><sub></sub></nobr> Priscillae.</p>
<p>Arelate S. Honorati episcopi et confessoris, cujus
inter caetera miracula fertur quod draconem de Hilarina
insula orando fugaverit, et ibidem monasterium
fundaverit.</p>
<p>In pago vero Mandensi in Perona monasterio S.
Fursei Hiberniensis. Qui de hoc saeculo raptus multa
mirabilia conspexit, et reversus mortalibus admiranda
narravit, ac postmodum in austera districtione
demigravit.</p>
<p>XVI KAL. FEBR.---In Aegypto, apud Thebaidem,
depositio B. Antonii monachi, qui sine ulla scientia
litterarum, Scripturas divinas, et memoriter audiendo
tenuisse, et prudenter cogitando intellexisse
et inimitabilem vitam ac miraculis claram a pueritia
<nobr><sub></sub></nobr> usque ad decrepitam senectutem duxisse, et
multos sanctitatis suae discipulos reliquisse, toto
orbe Christiano praedicatur. Obiit autem in pace
sub imperatore Constantino, anno aetatis suae centesimo
quinto, et sepultus in eremo a suis discipulis,
sicut ipse vivens praeceperat, occultatus est. Cujus
corpus, sub Justiniano imperatore divina revelatione
repertum, Alexandriam delatum est, et in ecclesia
B. Joannis Baptistae humatum.</p>
<p>Lingonis, nativitas sanctorum geminorum Speusippi,
Elasippi et Melasippi [Eleusippi et Meleusippi]:
qui cum essent viginti quinque annorum, cum
avia sua Leonilla, et Jonilla, et Neone martyrio coronati
sunt, tempore Aureliani imperatoris. Gemini
quidem in una arbore suspensi, ligatis manibus sursum,
<nobr><sub></sub></nobr> pedibus vero jusum [<em>id est,</em> deorsum], ita
extenti ut pene putarentur ab ipsa membrorum
compage separari. Et post in ignem praecipitati, nec
tamen flammis laesi: inter verba orationum simul
migraverunt ad Dominum. Jonilla, haec videns, confessa
est se etiam Christianam, et comprehensa a
turbis, a capillis suspensa, ac multis afflicta suppliciis,
cum Christum negare noluisset, cum Leonilla
est simul gladio perempta. Neon exceptor gestorum
et ipse Christo nomen confessus martyrio coronatus
est. Docuit autem et baptizavit geminos hos Benignus
presbyter, quem misit ab Oriente B. Polycarpus
Myrneorum [Smyrnaeorum] episcopus, Joannis
apostoli auditor, in Galliam cum Andochio compresbytero
<nobr><sub></sub></nobr> et Thyrso diacono. Sepulti sunt autem
iidem gemini in secundo milliario ab urbe Lingonensi.
Turbon quoque scribens victorias confitentium
Dominum, non post multum temporis martyrium
perpessus est.</p>
<p>XV KAL. FEBR.---Cathedra S. Petri apostoli,
qua primum Romae sedit: cum enim idem princeps
apostolorum Hierosolymis et in Caesarea atque in
caeteris civitatibus Judaeorum primum praedicasset
Evangelium, ad praedicandum postea gentibus missus,
venit Antiochiam, ibique fundans Ecclesiam,
praefuit eidem annis . . . [<em>apud Baron.,</em> annis septem].
Inde quoque pergens Romam venit secundo Claudii
Caesaris anno, ibique Evangelium instantissime
praedicans viginti et quinque annis ejusdem urbis
<nobr><sub></sub></nobr> episcopatum rexit.</p>
<p>Item Romae nativitas S. Priscae virginis et martyris.</p>
<p>In Ponto nativitas SS. martyrum, Moysei et Ammonii:
qui cum essent milites, primo ad metalla
deputati, novissime vero igni deputati sunt.</p>
<p>XIV KAL. FEBR.---Hierosolymis nativitas sanctarum
Marthae et Mariae sororum Lazari.</p>
<p>In Smyrna, sancti Germanici martyris, ad bestias
damnati.</p>
<p>In Africa, Pauli, Quinti et plurimorum martyrum.
Carthagine, Picariae, Piae et aliorum triginta octo.</p>
<p>XIII KAL. FEBR.---Romae Fabiani papae, qui cum
viginti quinque annis Ecclesiae praeesset, passus est
tempore Decii et in coemeterio Callixti sepultus. Hic
<nobr><sub></sub></nobr> regiones divisit diaconibus, et fecit ut septem diacones
totidem notariis imminerent, ut gesta martyrum
in integrum colligerent, et multas fabricas per
coemeteria fieri praecepit. In cujus electione fertur
Spiritus sanctus in columbae specie plurimis apparuisse.
Item Romae, eodem die, nativitas S. Sebastiani
martyris, qui in tantum charus erat imperatoribus
Diocletiano et Maximiano, ut principatum
ei primae cohortis traderent. Quem Diocletianus,
ubi Christianum cognovit, nec a fide posse revocari,
jussit ligari in medio campo, quasi signum ad
sagittam, et sagittari a militibus. Qui cum, sagittis
plenus, quasi hericius staret, putantes eum mortuum,
abierunt. Nocte autem veniens quaedam mulier,
nomine Hirene, tollere corpus, invenit eum
<nobr><sub></sub></nobr> viventem, et adduxit eum in domum suam, et curam
ejus egit. Qui ubi convaluit, multos in fide
confortavit. Nec mora ipsis imperatoribus apparens,
eos prout digni erant corripuit. Tunc, jussit
cum Diocletianus in hippodromum palatii duci, et
fustigari usque deficeret: quem mortuum in
cloacam maximam miserunt. Sed ille apparuit
in somniis sanctae matronae Lucinae dicens: Juxta
circum invenies corpus meum, pendens in unco,
et dum levaveris, perduces ad Catacumbas, et
sepelias me in crypta juxta vestigia apostolorum.
Quae ipsa nocte cum servis veniens totum ita
complevit.</p>
<p>Eodem die Romae SS. martyrum Marini [Marii]
<nobr><sub></sub></nobr> et Marthae cum filiis suis Audifax et Ambacuc
[Abachum] nobilium de Perside qui ad orationem
venerant Romam tempore Claudii principis. E quibus
post toleratos fustes, equuleum, ignes, ungues,
manuum praecisionem, Martha in nympha
necata, caeteri decollati.</p>
<p>XII KAL. FEBR.---Athenis Publii episcopi, qui
cum Paulo apostolo, in insulam naufragio ejecto,
post patris sui a febribus et dyssenteria curationem,
non modicam humanitatem praestitisset, per
ejus praedicationem ad Christum conversus, in
tantum gratia Dei profecit, ut ab ipso Apostolo
Atheniensibus ordinatus episcopus martyrio sit
coronatus.</p>
<p>Romae S. Agnetis, quae sub praefecto Urbis Symphronio,
<nobr><sub></sub></nobr> pro eo quod Christi et virginitatis amore
filium ejus maritum accipere noluisset: ad lupanar
illusionis gratia perducta ac denudata, primum
capillis suis contecta, deinde coelesti veste
donata, ipsum praefecti filium se impudentius
appetentem, et ob hoc a diabolo praefocatum,
orationis virtute suscitavit. Post haec ignibus injecta,
sed eis merito sanctitatis ejus exstinctis,
gladio percussa est. Quae postea parentibus suis
inter multitudinem virginum auro textis cycladibus
indutarum apparens, gloriam Dei, qua fruebatur
in coelis, aperta voce praedicabat in terris. In
Hispaniis, civitate Tarracone, nativitas SS. Fructuosi
episcopi, Augurii et Eulogii diaconorum.
Qui tempore Gallieni imperatoris, sub Aemiliano
<nobr><sub></sub></nobr> praeside, primo in carcerem trusi, deinde flammis
injecti, exustis vinculis, manibus in modum
crucis expansis orantes ut urerentur, obtinuerunt.
Ex mox quidam e fratribus et filia praesidis, quae
astabat, viderunt sanctorum animas ad coelum
ascendere coronatas.</p>
<p>XI KAL. FEBR.---Apud Trecas passio S. Patrocli
martyris.</p>
<p>In Hispaniis nativitas sancti Vincentii diaconi
et martyris: qui cum S. Valerio episcopo suo a
Caesareae Augustana civitate Valentiam usque gravibus
nexus catenis, jubente Datiano, perductus
est; ibique fame et squalore carceris diu maceratus,
tormentis equulei et ungularum horrenda
laceratione vexatus, etiam grabato ferreo diutissime
<nobr><sub></sub></nobr> ustulatus, arvinae guttis et crepitante sale
respersus est. Post haec in teterrimum carcerem
trusus, divaricatis in nervo cruribus, super acutissima
testarum fragmenta projectus est. Ubi nocte
lux ingens apparuit, et virtute Dei solutus
martyr, inter angelos, a quibus visitari meruit,
hymnum canebat, ita ut ipse custos carceris crederet
Christo. Mane autem facto, cum misisset
eum Datianus, et jussisset in lecto mollissimo
reclinari, ut aliquantulum recreatus, acrius denuo
torqueretur, infatigabilem spiritum Christo
reddidit. Tunc Datianus corpus ejus in campum
projici et feris atque avibus jussit exponi. Sed
mox corvus divinitus ad custodiam ejus datus,
<nobr><sub></sub></nobr> non solum aves alias arcebat, sed et immanem
lupum a sancto corpore repulit. Quod cum Datiano
nuntiatum esset, jussit eum insutum culeo in profundum
maris cum gravissimo saxi pondere demergi.
Sed prius, virtute Dei super undas innatans,
ad littus delatus et arenis conditus est, quam
remiges portum tangere potuissent. Inde cum se
sanctus martyr cuidam fideli anui revelasset, persecutionis
rabie cessante, a Christianis reverenter
sublatus, et in ecclesia tumulatus est.</p>
<p>Nativitas S. Anastasii monachi et martyris de
Perside: qui post plurima tormenta carceris, verberum
et vinculorum, quae in Caesaraea Palestinae
perpessus fuerat a Persis, postremo in Perside
multa poena afflictus, atque ad ultimum decollatus
<nobr><sub></sub></nobr> est a rege eorum Chosdroe cum aliis septuaginta.
Reliquiae corporis ejus primo Hierosolymis ad monasterium,
deinde Romam delatae, venerantur in
monasterio B. apostoli Pauli quod dicitur ad Aquas
Salvias.</p>
<p>Ipso die in Galliis, civitate Ebreduno, sanctorum
martyrum Vincentii, Orontii et Victoris.</p>
<p>X KAL. FEBR.---Nativitas S. Parmenae diaconi
de septem primis: qui traditus gratiae Die a fratribus,
injunctum officium praedicationis plena fide
consummavit, et martyrii palmam adeptus Philippis
quievit.</p>
<p>Romae Emerentianae virginis Christi et martyris,
quae erat collactanea S. Agnetis, et dum
oraret ad sepulcrum ejus, ac simul orantes a
<nobr><sub></sub></nobr> gentilium laesione defenderet, lapidata est ab eis.
In Mauritania, civitate Neocaesaraea, nativitas S.
Severiani et Aquilae uxoris ejus ignibus combustorum.</p>
<p>IX KAL. FEBR.---Nativitas sancti Timothei discipuli
B. Pauli apostoli: qui apud Ephesum a
beato apostolo episcopus ordinatus, post multos
pro Christo agones dormivit. Cujus corpus cum
reliquiis beati Andrae et Lucae vicesimo anno Constantinopolim
translatum est.</p>
<p>Apud Antiochiam sancti Babylae episcopi cum
tribus parvulis: qui sub . . . . [<em>Apud Baron,</em>
sub Decio] posteaquam frequenter passionibus suis
et cruciatibus glorificaverat Dominum, gloriosae
<nobr><sub></sub></nobr> vitae finem est fortitus in vinculis; et non longe
a Castalio fonte sepultus, Apollinem in ipso celeberrimo
oraculorum suorum loco damnavit silentio.</p>
<p>In Neocaesaraea civitate nativitas sanctorum martyrum
Mardonii, Musonii, Eugenii, Marcelli, qui
omnes igni traditi sunt, et reliquiae eorum in
Axum fluvium dispersae.</p>
<p>VIII KAL. FEBR.---Romae translatio S. Pauli
apostoli, et conversio ejus apud Damascum; et
ibidem nativitas S. Ananiae, qui eumdem Paulum
baptizavit.</p>
<p>Alibi nativitas S. Projecti martyris. Constantinopoli,
Gregorii Theologi.</p>
<p><nobr><sub></sub></nobr> Apud Gabalen civitatem, S. Severiani episcopi,
admirandae sanctitatis et doctrinae viri.</p>
<p>VII KAL. FEBR.---Nativitas sancti Polycarpi, qui
beati Joannis apostoli discipulus, et ab eo Smyrnae
episcopus ordinatus, totius Asiae princeps fuit.
Postea vero, regnante Marco Antonino et Lucio
Aurelio Commodo, quarta post Neronem persecutione,
Smyrnae sedente proconsule, et universo
populo in amphitheatro adversus eum conclamante,
igni traditus est. Sed flamma in modum camerae
curvata, specie quasi veli navis vento sinuati,
supra corpus martyris stetit. Quod corpus
in medio positum, non erat ut caro ardens, sed
tanquam si aurum aut argentum in fornace candesceret.
Tum praeterea odorem naribus suis circumstantes
<nobr><sub></sub></nobr> hauserunt tanquam thuris incensi, vel
pretiosissimi flagrantis unguenti. Ad ultimum, videntes
sceleris ministri corpus igne non posse
consumi, jusserunt propius accedere confectores,
et corpus cui ignis cesserat, mucrone transfodere.
Quo facto tam largus profusus est sanguis,
ut restingueret rogum. Cum quo et alii duodecim
ex Philadelphia venientes, apud praefatam urbem
martyrio consummati sunt. Tunc etiam Germanicus
athleta Christi insignis, ad bestias damnatus,
et ultro ad devorationem sui provocans, veloci
morte coronam adeptus est vitae aeternae.</p>
<p>Eodem die sanctorum martyrum Theogenis cum
aliis triginta sex.</p>
<p>Item apud Biturigas beati Sulpitii episcopi et
<nobr><sub></sub></nobr> confessoris.</p>
<p>VI KAL. FEBR.---In Africa nativitas S. Juliani,
Vincentiae et aliorum triginta duorum.</p>
<p>Nativitas S. Joannis episcopi Constantinopolitani,
qui pro mira et pretiosissima doctrina Chrysostomus
appellatur: quod Latine interpretatur <em>oris
aurei</em> vel <em>os aureum habens.</em> Qui per multos agones
vitam promeruit sempiternam.</p>
<p>Item Marii abbatis monasterii Badocensis, vita
et virtutibus clari.</p>
<p>In Bethlehem Judae dormitio Paulae, matris
Eustochiae [Eustochii] virginis Christi. Quae cum
esset ex nobilissimo genere senatorum Romae, abrenuntians
saeculo, et opibus suis in pauperes
<nobr><sub></sub></nobr> erogatis, Christi consecuta est paupertatem, et
apud praefatum oppidum, Dominica nativitate gloriosum,
monasterii virginalis exstitit mater. Cujus
Vitam virtutibus admirandam S. Hieronymus scribens,
testatur eam longe coronatam esse martyrio.
Ejusdemque petitionibus annuens, confecit plurima
opuscula.</p>
<p>V. KAL. FEBR.---Octava sanctae Agnae, vel, juxta
quosdam, natalis genuinus [geminus].</p>
<p>In civitate Apollonia, Leucii, Thyrsi, Gallinici
martyrum. Qui temporibus imperatoris Decii sub
praesidibus Cymbricio, Sylvano, et Baudo, diversis
tormentorum generibus excruciati, primus et ultimus
abscissione capitis, medius coelesti voce evocatus
<nobr><sub></sub></nobr> spiritum reddens, martyria consummaverunt in
Graecia.</p>
<p>Eodem die apud Alexandriam beati Cyrilli episcopi,
qui catholicae fidei praeclarissimus exstitit propugnator.</p>
<p>In monasterio Reomanensi [Rhemensi], Hicanis
[Joannis] presbyteri viri Dei.</p>
<p>IV KAL. FEBR.---Romae nativitas Papiae et Mauri
militum tempore Diocletiani: qui constantiam videntes
Saturnini et Sisinnii martyrum, conversi sunt
ad fidem. Statimque jussum est a Laodicio praefecto
Urbis, ut os eorum, quo Christum confitebantur,
lapidibus contunderetur, et retunderentur [retruderentur]
in carcerem, ubi erant baptizati ab Marcello
papa. Quos post dies duodecim eductos, jussit
<nobr><sub></sub></nobr> sterni in viam et fustibus caedi; deinde levatos de
terra plumbatis caedi donec exspirarent. Quorum
corpora colligens noctu Joannes presbyter, sepelivit
via Nomentana, ad nymphas beati Petri, ubi baptizabat.
Scriptum in gestis beati papae Marcelli.</p>
<p>Eodem die Triveris depositio beati Valerii episcopi,
discipuli S. Petri apostoli.</p>
<p>III KAL. FEBR.---Apud Antiochiam passio S.
Hippolyti, qui novato [Novati] schismate aliquantulum
deceptus, operante gratia Christi correctus, ad
charitatem Ecclesiae rediit. Pro qua et in qua, postea
illustre martyrium consummavit.</p>
<p>Hierosolymis depositio beatissimi Matthiae episcopi,
de quo mira et plena fide gesta narrantur: qui
<nobr><sub></sub></nobr> octavus post Jacobum rexit Ecclesiam, et multa pro
Christo perpessus, ultimo in pace vitam finivit.</p>
<p>Item beati Alexandri; hic Deciana persecutione
pro confessione fidei judiciis sistitur et vinculis
carceris traditur. Quique cum longaevae aetatis veneranda
canitie praefulgeret, postquam frequenter passionibus
suis et cruciatibus glorificaverat Dominum,
de vinculis ad tribunalia, et a tribunalibus revocaretur
ad vincula, inter ipsa vicissim sibi succedentia
tormenta, bono fine quievit.</p>
<p>Item in Malbodio monasterio nativitas Adelgundae
virginis: quae temporibus Dagoberti regis Francorum
ex nobili genere progenita, virginitatis propositum
elegit, et in quo permansit. Saepiusque illi
angelica visio revelata fuit, exhortans eam ut in
<nobr><sub></sub></nobr> proposito permaneret. Novissime vero cum magna
claritate coelestis luminis ad vitam migravit aeternam.</p>
<p>PRIDIE KAL. FEBR.---Apud Alexandriam nativitas
S. Metrani martyris: quem pagani correptum jubent
impia verba proferre. Quod illo recusante, omne
corpus ejus fustibus colliserunt. Vultumque et oculos
acutis calamis terebrantes, extra urbem cum cruciatibus
expulerunt. Ibique quod in eo supererat spiritus,
lapidibus ejecerunt.</p>
<p>Item Alexandriae, Tarsitii, Zotici et Ammonii.</p>
<p>In Africa, Victoris, Publii, Saturnini et Polycarpi.
Item Thyrsi, Gelasii et Gallinici.</p>
<p><nobr><sub></sub></nobr> Eodem die apud Trientinam [Tridentinam] urbem
beati Vigilii episcopi et martyris.</p>
<br> <h4><center>FEBRUARIUS.
<em>Mensis Februarius habet dies</em> XXVIII., <em>lun.</em> XXIX,
<em>in anno vero bissextili</em> XXX. </center></h4>
<p>KAL. FEBR.---Apud Antiocham S. Ignatii episcopi
et martyris.</p>
<p>In Graecia, Polycarpi episcopi.</p>
<p>Ravennae, S. Severi episcopi.</p>
<p>Apud Smyrnam nativitas S. Pionii martyris, qui
persecutione Antonii [Antonini] Veri, post insuperabilem
responsionum constantiam, et squalorem carceris,
ubi multos fratrum ad martyrium suis exhortationibus
roboravit; ad ultimum cruciatibus multis
<nobr><sub></sub></nobr> vexatus, clavis confixus, et ardenti rogo superpositus,
beatum pro Christo sortitus est finem. Passi
sunt cum eo alii quindecim.</p>
<p>Eodem die, beati Effrem, Edessenae Ecclesiae diaconi.</p>
<p>In Hibernia nativitas S. Brigittae virginis, quae
magnorum meritorum et sanctitatis esse praedicatur,
adeo ut cum lignum altaris in testimonium virginitatis
suae tetigisset, viride sit effectum.</p>
<p>Eodem die S. Pauli episcopi civitatis Tricassinae;
cujus et vita virtutibus claruit, et mors pretiosa miraculis
commendatur.</p>
<p>IV NON. FEBR.---Hypapante Domini, vel purificatio
beatae Mariae, quando Dominum Jesum cum
hostiis secundum legem praesentavit in templo,
<nobr><sub></sub></nobr> et ipsum esse Christum Simeon et Anna in Spiritu
sancto cognoverunt, et exspectantibus redemptionem
Hierusalem praedicaverunt <strong>(Luc I)</strong>.</p>
<p>Apud Caesaream nativitas beatissimi Cornelii centurionis:
cui cum preces et eleemosynae suae Deo
acceptae ab angelo nuntiarentur, mox ex admonitione
ejusdem angeli, ad sanctum Petrum apostolum legatos
direxit, ut ad salvationem subvenire dignaretur.
Qui visione coelitus delata edoctus, ne immunditiam
gentilium abhorreret, ad eum properans, et de fide
Jesu Christi in auribus gentium disputans, ac Spiritum
sanctum ex dono linguarum eos accepisse non
dubitans, eos jussit baptizari, post conversionem
multorum millium ex Judaeis, has primas ex gentilibus
primitias Deo consecrans. Qui Cornelius, relicta
<nobr><sub></sub></nobr> militia, apud praefatam urbem episcopi honore
sublimatus quievit.</p>
<p>Romae, sancti Aproniani commentariensis, qui a
Sisinnio diacono Marcelli papae baptizatus, a Laodicio
praefecto Urbis capite truncatus est, temporibus
Maximiani Augusti.</p>
<p>Item Romae foro Sympronii, via Flaminia, milliario
ab Urbe CLXIII, Laurentii, Hippolyti, et nativitas
S. Fortunati.</p>
<p>In Africa, Victoris, Maurini, Honorati, Urbani,
Hilarii, Perpetui, Juliani, Privatulae et aliorum
septuaginta quatuor.</p>
<p>Aurelianis depositio B. Flosculi episcopi et confessoris,
et Sichariae virginis.</p>
<p><nobr><sub></sub></nobr> III NON. FEBR.---In Sebastia civitate Cappadociae
passio S. martyris Christi Blasii episcopi, qui sub
Agricolao praeside capite truncatus est: cum duobus
puerulis, filiis unius mulieris, de illis septem quae,
per praedicationem ejus confortatae, sub eodem praeside
martyrizaverunt.</p>
<p>In Africa, beati Celerini diaconi et confessoris, et
sanctorum martyrum Celerinae aviae ejus, et Laurentini
patrui, et Ignatii avunculi ipsius.</p>
<p>Lugduni depositio S. Lupicini episcopi.</p>
<p>PRIDIE NON. FEBR.---In Foro Sympronii nativitas
sanctorum Gemini, Gelasii, Mannii [Magni], Aquilini
[Aquili] et Donati.</p>
<p>In civitate Aegypti, quae appellatur Thynius
[Thmuis] passio beati Phileae ejusdem urbis episcopi,
<nobr><sub></sub></nobr> et Philoromi tribuni militum Romanorum:
qui constantiam episcopi admiratus, et eam laudibus
prosecutus, pariter cum eo capite plexus est. Cum
quibus etiam innumera multitudo fidelium ex eadem
urbe pastoris sui vestigia sequens, persecutione martyrio
coronata est.</p>
<p>NON. FEBR.---In civitate Patris ordinatio episcopatus
S. Andreae apostoli.</p>
<p>In Sicilia, urbe Catina, passio S. Agathae virginis
sub Decio imperatore, proconsule Quintiano: quae
post alapas et carcerem, post equuleum et tortiones,
post mamillarum abscissionem, sed a Domino
sanationem, post volutationem in testulis et carbonibus,
tandem in carcere consummata est.</p>
<p>Viennae, beati Aviti episcopi. Cujus fide et industria
<nobr><sub></sub></nobr> atque admirabili doctrina, tempore Gundebaldi
regis, ab infestatione Arianae haereseos Galliae defensae
sunt.</p>
<p>VIII ID. FEBR.---Romae via Appia in ejusdem coemeterio
passio S. Sotheris virginis et martyris.</p>
<p>Apud Caesaream Cappadociae nativitas S. Dorotheae
virginis; quae cum duobus sororibus Christe
et Calliste, quae a fide nuper apostatabant, vitae doloribus,
commendata esset, ut eam averterent a
Christo, ipsas iterum convertit ad Christum: ita ut
a praefecto in cupam ferventem missae, ad martyrii
palmam pervenerint. Postea vero ipsa sub Sapricio
provinciae ipsius praeside, primum equulei extensione
vexata, dein palmis diutissime caesa, ad ultimum
capitali sententia punita est. Cumque egrediens
<nobr><sub></sub></nobr> de praetorio duceretur ad mortem, Theophilus quidam
scholasticus ait ad eam. Eia tu, sponsa Christi,
mitte mihi mala de paradiso Christi tui. Quae
statim promisit se esse missuram. Ubi ergo ventum
est ad locum in quo jugulanda erat, pauper [parumper]
oratione facta, protulit orarium suum, et vocato
ad se quodam puerulo annorum sex, misit Theophilo,
dicens: Dic ei: Dorothea ancilla Dei mittit
tibi mala de paradiso Christi sui. Accipiens ille et
gratias agens quod petitionem ejus implesset, coepit
sibi faciem tergere. Tantaque repente suavitate perfusus
est, ut tota mente mutatus cum grandi exsultatione,
et clara voce saepius replicaret: Benedictum
nomen Domini Jesu Christi. Ob quam confessionem
<nobr><sub></sub></nobr> mox et ipse tentus ac suspensus in equuleo,
tanta crudelitate tortus est, ut omnes circumstantes
exhorrescerent. Novissime vero caeso capite martyrium
consummavit.</p>
<p>Eodem die nativitas Antholiani, qui apud urbem
Arvernam martyrio coronatus.</p>
<p>In Gallia, civitate Aderato [Atrebati], depositio
sancti Vedasti episcopi et confessoris.</p>
<p>In Hellone monasterio depositio S. Amandi episcopi
et confessoris.</p>
<p>VII ID. FEBR.---In Britanniis sancti Moyseis vel
Moysis venerabilis episcopi. Qui primo quidem in
eremo vitam solitariam ducens, meritis et virtutibus
ac signis quae faciebat per illum Dominus, magnifice
innotuerat. Quique postea, petente Mauvia Saracenorum
<nobr><sub></sub></nobr> regina, episcopus illius gentis factus, fidei
catholicae custodivit intemerata consortia, et gentem
cui datus fuerat episcopus ex grandi parte ad fidem
Christi convertit: sicque in pace perfectus in virtutibus
quievit.</p>
<p>VI ID. FEBR.---In Armenia Minore nativitas sanctorum
Dionysii, Aemiliani et Sebastiani.</p>
<p>Eodem die apud Alexandriam nativitas sanctae
Cointhae martyris: quam pagani correptam ad idola
perducentes adorare cogebant. Quod cum illa exsecrans
recusaret, vincula pedibus ejus innectentes, et
per plateas totius civitatis eam trahentes, horrendo
supplicio discerpserunt.</p>
<p>Romae depositio S. Pauli episcopi et Julii papae.</p>
<p>V ID. FEBR.---Suevo [Soli] apud Cyprum nativitas
<nobr><sub></sub></nobr> Alexandri et Ammonis. Item Ammonis et aliorum
triginta septem.</p>
<p>Alexandriae Apolloniae virginis: cui persecutores
omnes dentes excusserunt; deinde, constructo ac
succenso rogo, cum comminarentur vivam se eos
esse incensuros, nisi cum eis impia verba proferret,
illa paulum quid intra semetipsam deliberans,
repente se de manibus impiorum prorupit, et in
ignem quem minabantur sponte prosilivit.</p>
<p>IV ID. FEBR.---Romae nativitas sanctorum martyrum
Zotici, Hireni, Jacinthi et Amantii.</p>
<p>Item Romae, via Lavicana, militum decem.</p>
<p>Eodem die in Oriente sanctae Sotheris virginis,
quae graviter et diutissime alapis caesa, cum caetera
quoque poenarum genera vicisset, gladio martyrium
<nobr><sub></sub></nobr> consummavit.</p>
<p>In Campania sancti Sylvani episcopi et confessoris.</p>
<p>In Bethlehem civitate Judae, sub Herode rege, passio
sanctorum Andreae et Aporii.</p>
<p>Sanctonis civitate depositio sancti Trojani episcopi
et confessoris, et Baldegundis abbatissae.</p>
<p>Eodem die depositio sanctae Scholasticae virginis,
cujus animam frater ejus, sanctus Benedictus abbas,
vidit in columbae specie coelos petere. Quod fratribus,
matutinorum hymnis expletis, intimavit et Deo
gratias inde retulit.</p>
<p>III ID. FEBR.---Romae Calocerii et Parthenii.</p>
<p>In Apamia Paeonis et Eufraxii.</p>
<p><nobr><sub></sub></nobr> Apud Lugdunum Desiderii episcopi et martyris,
qui beatus vir passus quidem est in Prisciniaco villa,
territorio Lugdunensi, X Kal. Junii. Translatus est
autem Viennam in civitatem sui episcopatus.</p>
<p>Alexandriae, depositio S. Euphrosynae, quae in
monasterio mira virtute abstinentiae et miraculis
etiam claruit.</p>
<p>PRIDIE ID. FEBR.---In Hispaniis, civitate Barcillone,
nativitas S. Eulaliae virginis et martyris: quae
passa est tempore Diocletiani imperatoris sub praefecto
Hispaniarum Datiano; quando sub eodem
apud Barcillonem sanctum Cucufatem, et apud Gerundam
sanctum Felicem, gloriosas constat martyrii
accepisse coronas.</p>
<p>In Africa passio S. Damiani militis.</p>
<p><nobr><sub></sub></nobr> Alexandriae Modesti et Ammonii infantum.</p>
<p>Romae Gregorii papae secundi, qui rexit Ecclesiam
sedecim annis, Leonis et Constantii imperatorum
temporibus. Qui vir castus, et in divinis Scripturis
eruditus, in Germaniam per Bonifacium episcopum
verbum salutis praedicavit. Idemque, ut in quadragesimali
tempore, quinta feria jejunium atque missarum
celebratio fieret, quod non agebatur, instituit.</p>
<p>ID. FEBR.---Apud Antiochiam nativitas S. Agabi
prophetae; de quo in Actibus apostolorum refertur
<strong>(Act., XI, XXI)</strong> quod et magnam famem et passionem
Pauli apostoli praedixerit.</p>
<p>In Militena Armeniae nativitas S. Polyeucti martyris,
qui Latine interpretatur <em>multum orans.</em></p>
<p><nobr><sub></sub></nobr> Lugduni depositio S. Stephani episcopi.</p>
<p>XVI KAL. MARTII.---Romae nativitas S. Valentini
presbyteri, qui post multa sanitatum et doctrinae
insignia fustibus caesus, et sic decollatus est sub
Claudio Caesare.</p>
<p>Eodem die Romae passio S. Valentini Interamnensis
episcopi. Qui tentus a paganis ac virgis caesus,
et post diuturnam caedem custodiae mancipatus, cum
superari non posset, mediae noctis silentio, ejectus
de carcere, decollatus est, jussione furiosi Placidi
Urbis praefecti. Quem cum discipuli ejus Proculus,
Ephebus et Apollonius ad civitatem suam retulissent,
et hoc consulari Leontio nuntiatum fuisset,
jussit eos capite caedi. Qui non sunt longe a corpore
S. Valentini sepulti.</p>
<p><nobr><sub></sub></nobr> Item Romae, via Ardeatina, Feliculae, Vitalis,
Zenonis.</p>
<p>In Egea civitate S. Juliani.</p>
<p>Apud Alexandriam nativitas sanctorum martyrum
Bassi, Antonii, Protolici, qui in mare mersi sunt.
Item Cyrionis presbyteri, Moyseos, Bassiani lectoris,
Agathonis exorcistae, qui omnes igni combusti
sunt.</p>
<p>Item Dionysii et Ammonii decollatorum.</p>
<p>XV KAL. MART.---Romae Cratonis martyris:
qui cum haberet filium Chaeremonem nomine, qui
inciderat in aegritudinem gravissimam, ad eumque
sanandum B. Valentinum Interammensem episcopum
evocasset, eidemque ipsum sub tali conditione
<nobr><sub></sub></nobr> obtulisset, ut si puer sanaretur, ipse cum omni
domo sua fieret Christianus, sanato puero, ipse
quod promiserat implevit; atque cum uxore et universa
domo baptizatus, non post multos dies martyrio
consummatus est.</p>
<p>Interamnis, sanctae Agapae [Agapis] virginis.</p>
<p>In Brixia, Faustini martyris.</p>
<p>In Antiochia, Josephi diaconi.</p>
<p>Apud Sebasten civitatem passio S. Blasii episcopi.
Qui multorum patrator miraculorum sub praeside
Agricolao post diutinam caesionem, post carcerem,
atque inde suspensionem in ligno ubi pectinibus
ferreis carnes ejus disruptae sunt; postea iterum
teterrimum carcerem, post demersionem in lacum,
unde supernatans salvus exivit: jubente iniquissimo
<nobr><sub></sub></nobr> judice capite ad extremum cum duobus pueris truncatur,
felicia regna una cum ipsis ingressus. Ipso
autem adhuc agonizante septem mulieres beatissimae,
quae guttas sanguinis ejus profluentes de beatissimis
plagis corporis ipsius colligebant, deprehensae
quod essent Christianae, post caminum ignis,
ubi plumbo superinfusae sunt, post pectines ferreos,
quibus carnes earum disruptae, post aereas tunicas
excandentes, novissime data sententia gladio percussae,
datoque pretio sanguinis, vitam merebantur
aeternam.</p>
<p>XIV KAL. MART.---Nativitas S. Onesimi, pro quo
B. Paulus apostolus Philemoni familiares litteras mittit.
Quem idem beatus apostolus episcopum ordinans,
eique praedicationis verbum committens, apud Ephesiorum
<nobr><sub></sub></nobr> civitatem reliquit. Cui episcopus post B. Timotheum
et ipse praesedit. Qui Romam perductus,
atque ibi pro fide Christi lapidatus, sepultus est ibi
primum Christi martyr. Inde ad loca ubi fuerat ordinatus
episcopus corpus ejus delatum.</p>
<p>In Cumis nativitas S. Julianae virginis. Quae temporibus
Maximiani imperatoris, primo a patre suo
Africano caesa et graviter cruciata est, deinde et a
praefecto Eleusio, quem sponsum habuerat, nuda
virgis caesa, et a capillis suspensa, et plumbo soluto
a capite perfusa, et rursum in carcerem recepta,
ubi palam cum diabolo conflixit; et rursum evocata,
rotarum tormenta, flammas ignium, ollam ferventem
superavit, ac decollatione capitis martyrium
consummavit. Quae passa est quidem in Nicomedia,
<nobr><sub></sub></nobr> sed post paucum tempus, Deo disponente, in Campaniam
translata.</p>
<p>Eodem die in Aegypto Juliani cum aliis numero
quinque millibus.</p>
<p>In Hispania, civitate Barcillone, S. Cucufatis martyris.</p>
<p>In Africa, sancti Maximi.</p>
<p>Item Secundae, Sauli [Seleuci].</p>
<p>XIII KAL. MART.---In Perside nativitas B. Polychronii
martyris, Babyloniae, et Ctesifontis episcopi.
Qui praesente Decio imperatore, os lapidibus caesus,
manibus extentis, oculis ad coelum elevatis, emisit
spiritum. Scriptum in passione S. Laurentii. In
Africa sanctorum Donati et Secundiani. In Aquilea
<nobr><sub></sub></nobr> Crysanthi, Eutychii, Concordiae, Justi, Romuli, Salonis,
Sylvani et aliorum octoginta quatuor, quorum
nomina Deus scit. Alibi Januarii, et aliorum valde
multorum.</p>
<p>XII KAL. MART.---Hierosolymis, B. Simeonis episcopi
et martyris, qui traditur propinquus Salvatoris
fuisse secundum carnem. Constat tamen quia de
Cleopha cujus filius fuit, frater erat Joseph.</p>
<p>Eodem die nativitas sanctorum martyrum Claudii
et uxoris ejus Praepedignae, et filiorum Alexandri et
Curiae, et fratris Claudii B. Maximi: qui cum essent
praeclarissimi generis, agente fratre eorum Gabinio
presbytero, baptizati sunt a B. Gaio pontifice Romano.
Et postmodum tenti, jubente Diocletiano, a
judice Julio. Et Claudius quidem cum uxore sua et
<nobr><sub></sub></nobr> filiis deportatus in exsilium; deinde incendio concremati,
odoriferum sacrificium martyrii Deo reddiderunt.
Ac sic postmodum apud Ostiam in reuma
jactati sunt: quorum reliquias Christiani perquisitas,
juxta civitatem sepelierunt.</p>
<p>In Africa, Rutuli, Sylvani, Classici, Secundini,
Fluctuli [Fructuli], Damasi.</p>
<p>Interamnis Pauli et aliorum multorum.</p>
<p>XI KAL. MART.---Romae nativitas S. Gabinii
presbyteri, patris beatissimae Susannae, qui a Diocletiano
diu in custodia vinculis afflictus, pretiosa
morte coeli gaudia meruit.</p>
<p>In Africa, nativitas B. Publii, Juliani, Marubi
[Marcelli].</p>
<p>Item Juliani, Barachei, Pauli, Marcelli, Tulii,
<nobr><sub></sub></nobr> Lampasii, Majuli, Julii.</p>
<p>X KAL. MART.---Romae, via Appia, in coemiterio
Callixti depositio Gaii episcopi.</p>
<p>Apud Cyprum nativitas Potamii, Nemesii et Didymi.</p>
<p>Alibi Victoris et Coronae, et aliorum viginti.</p>
<p>Apud Tyrum, quae est urbs maxima et celebris
Phoenicis, beatorum martyrum quorum numerum
Dei sola scit scientia. Quos, jubente Diocletiano,
Veturius magister militiae diversis tormentorum generibus
sibi invicem succedentibus occidit. Primo
flagris per omne corpus martyres Dei carpebantur;
post haec tradebantur ad bestias, adhibebantur leones,
ursi, pardi atque ferarum genus, equi quoque
<nobr><sub></sub></nobr> et tauri; quibus ferro et igni feritas addebatur.
Sed cum nulla ferarum eos laederet, furor belluarum
transit in homines, et cum gladiis peragerent
quod bestiis nequiverunt, etiam cadavera occisorum
marinis fluctibus immiserunt. Quorum primi et
praevii fuerunt Tyrannio et Sylvanus episcopi, qui
parvo tempore interposito bestiarum dentibus martyrium
compleverunt; et Peleus et Linus episcopi,
qui cum plurimis clericis igne consumpti sunt.
Zenobius presbyter quoque venerabilis capite fuit
caesus.</p>
<p>IX KAL. MART.---Apud Siciliam martyrum septuaginta
quatuor. Qui sub Diocletiano per diversa
tormenta confessionis suae coronam a Christo sibi
paratam percipere meruerunt.</p>
<p><nobr><sub></sub></nobr> In Africa sanctorum Veruli, Secundini, Servuli,
Syricii, Felicis, Jocundi, Saturnini, Fortunati et
aliorum septemdecim.</p>
<p>Alibi Victorini, Mappalici et plurimorum aliorum
martyrum.</p>
<p>Item depositio Eucherii episcopi.</p>
<p>VIII KAL. MART.---Apud Antiochiam Syriae cathedra
S. Petri apostoli.</p>
<p>Apud Alexandriam Abilii episcopi, qui post B.
Marcum secundus episcopus tredecim in annos sacerdotium
administravit.</p>
<p>Apud Hierapolim, S. Papiae episcopi, auditoris
S. Joannis apostoli.</p>
<p>Item B. Aristionis, qui unus fuit de septuaginta
duobus discipulis Christi.</p>
<p><nobr><sub></sub></nobr> In Nicomedia nativitas sanctae Teglae [Teclae]
virginis, discipulae S. Pauli apostoli, quae sub Nerone
imperatore pro Christi nomine igni est tradita,
sed non est usta. Postea vero bestiis atque serpentibus
deputata et projecta est, sed a nullo eorum est
laesa. Ad extremum vero in Seleucia cum virginitatis
martyrio atque virtutum honore per somnum pacis
migravit ad Dominum.</p>
<p>Romae via Tiburtina ad S. Laurentium nativitas
S. Concordiae, quae Deciana persecutione trucidata
est.</p>
<p>VII KAL. MART.---Apud Smyrnam [Sirmium]
sancti Synerii [Sireni] monachi, qui tempore Maximiani
imperatoris, cum unus ex domesticis ejus uxorem
<nobr><sub></sub></nobr> hora incongrua in horto quem ipse sibi excolebat
deambulantem acrius increpando repulisset, jubente
Maximiano tentus, et Christianum se esse confessus,
capite caesus est.</p>
<p>Item aliorum septuaginta duorum, qui ibidem
passi sunt.</p>
<p>Romae, S. Polycarpi presbyteri, qui cum B. Sebastiano
plurimos ad fidem Christi convertit atque
ad martyrii gloriam perduxit.</p>
<p>Smyrnae nativitas sanctorum Erotis et Carpophori.</p>
<p>In Pannoniis, sanctorum Seneroti, Antigoni, Rutuli,
Libii.</p>
<p>In Africa, Grysionii, Zenonis et aliorum multorum.</p>
<p><nobr><sub></sub></nobr> VI KAL. MART.---In Palaestina nativitas S. Matthiae
apostoli, qui de septuaginta discipulis pro Juda
traditore in apostolatum electus: in Judaea Evangelium
praedicavit.</p>
<p>Item inventio capitis praecursoris Domini, tempore
Martiani principis, quando idem praecursor duobus
monachis primum, ubi ejus caput celatum jaceret
revelavit. Constat autem quia imminente festivitate
Paschali fuerit, sicut in Evangelio patet, decollatus,
et anno post hunc sequente, cum denuo tempus
Paschale rediret, mysterium Dominicae passionis
esse completum. Et propterea quod in libro Sacramentorum
nativitas ejus quarto Kalendarum Septembrium
die notatum est, et in Martyrologio, quod
Eusebii et Hieronymi vocabulis insignitum est,
<nobr><sub></sub></nobr> legitur IV Kal. Sept. in Emissa [Edessa] civitate
Phoenicis provinciae nativitas S. Joannis Baptistae
die quo decollatus est, non specialiter ipsum diem
decollationis ejus, sed diem potius quo caput ejus in
eadem civitate repertum atque in ecclesia est conditum,
designat.</p>
<p>Siquidem duo monachi Orientales venerant adorare
Hierosolymis, et loca sancta videre. Quibus per
revelationem assistens idem praecursor Domini, praecepit
ut ad Herodis quondam regis habitaculum accedentes,
caput suum ibi requirerent, et inventum
digno honore reconderent. Quod idcirco malignae
mulieres a corpore absectum in cubiculo suo diligenti
cura servaverunt, ne corpori adnexum impietatem
illarum denuo coarguere potuisset. Quod videlicet
<nobr><sub></sub></nobr> caput a supradictis fratribus divina gratia
repertum et assumptum, sed a conviatoribus eorum
sublatum, et de loco ad locum, ab homine ad hominem,
quasi quiddam aliud Emissam usque perlatum
est, et in quodam specu in urna sub terra non pauco
tempore ignobiliter reconditum, donec denuo sese
caput ipsum ostendit Marcello cuidam presbytero
religioso, dum in eodem specu habitaret. Ex quo
tempore coepit in eadem civitate beati Praecursoris
decollatio, ipso die quo caput inventum sive elevatum
est, celebrari. Denique apud alios inventio capitis
ejusdem octavo Kalendas Octobris, quo die conceptus
asseritur, apud quosdam vero IV Kalend. Septembr.
celebratur. Decollatus vero est in castello quodam
Arabiae, quod Macherunta nominatur, et corpus quidem
<nobr><sub></sub></nobr> ejus in civitate Samaria, quae nunc Sebaste
dicitur, caput autem in Hierosolymis humatum est.
At vero ossa ejus tempore procedente Hierosolymam
translata, ac mox Alexandriam missa, nunc ibidem
in ecclesia quae nominis ipsius est honore consecrata,
servantur. Caput quoque de Edissa Constantinopolim
per Theodosium imperatorem deportatum, extra
urbem in ecclesia regio cultu composita, frequentatur.
Quod divina providentia constat actitatum, ut
scilicet per plura loca deportatis B. martyris reliquiis
plura virtutum signa fierent, pluresque per
memoriam doctrinae et vitae illius ad fidem et dilectionem
ejus quam praedicaverat, confluerent, pluresque
per memoriam doctrinae et vitae illius ad fidem
quae justificat et salvificat converterentur.</p>
<p><nobr><sub></sub></nobr> Item Romae Absalonis.</p>
<p>In Caesarea Cappadociae, Heroli, Lucii et Sergii
martyrum.</p>
<p>In Africa, Juliani, Juliae et aliorum plurimorum.</p>
<p>In Nicomedia, Luciani presbyteri.</p>
<p>V KAL. MART.---In Aegypto nativitas sanctorum
Victoris, Victorini, Nichophori [Nicephori], Claudiani,
Dioscori, Serapionis et Papiae, sub Numeriano
imperatore, agente Sabino duce. Quorum primus in
pilam ex robore cavam, et undique circumforatam
missus, ac per singula foramina diutissime transpunctus,
cumque nimius sanguis efflueret, eductus de
pila, capite caesus est. Secundus, manibus et pedibus
amputatis, in eamdem pilam missus, prioris
<nobr><sub></sub></nobr> tormenta sustinuit et novissime gladio caesus est.
Tertius cum ultro in pilam fuisset ingressus, indignatus
judex jussit eum inde produci, et supra craticulam
prunis substratam aliquantum perassari et
inverti. Cumque in confessione persisteret, sublatus
inde, minutatim gladio concisus, spiritum reddidit.
Reliquorum quatuor Claudianus et Dioscorus flammis
incensi, Serapion et Papias gladio perempti
sunt.</p>
<p>In Africa, sanctorum Donati, Justi, Rutuli, Hirenei,
Pisionis.</p>
<p>Pamphyliae, Nestoris et Castae.</p>
<p>IV KAL. MART.---In civitate Pamphyliae Perge
nativitas beati Nestoris episcopi, qui persecutione
Decii, cum die noctuque orationi insisteret ut grex
<nobr><sub></sub></nobr> Christi custodiretur, comprehensus a quodam Irenarcho,
qui erat princeps Curiae civitatis, velut aries
sine macula oblatus est praesidi Pollioni. Et cum nomen
Christi mira libertate et alacritate confiteretur,
deos autem gentium daemonia pessima memoraret,
jussus ab eodem praeside suspendi in equuleo, et
crudelissime torqueri, laetus psallebat dicens: <em>Benedicam
Domino in omni tempore, semper laus ejus in
ore meo</em> <strong>(Psal. XXXIII)</strong>. Praeses vero, stupens super
tanta tolerantia et volens eum blandis verbis a fide
revocare, dixit ei: Vis esse nobiscum, aut cum
Christo tuo? Cui sanctus Nestor cum magno gaudio
respondit dicens: Cum Christo meo et eram et
sum et ero. Tunc indignatus praeses dedit adversus
cum sententiam, ut qui Jesum crucifixum sub Pontio
<nobr><sub></sub></nobr> Pilato fateretur, tanquam devotus Deo suo illius
subiret sententiam, et ligno affixus esset patibulo,
docebat assistentem populum Christianum, ut in
fide et charitate Christi persisterent, et libentissime
compaterentur, ut et simul glorificarentur. Post haec
petens omnem astantem turbam fidelium, ut genua
figentes orarent cum ipso, cum compleret orationem
et dixissent omnes, <em>Amen,</em> reddidit spiritum. Consummavit
autem martyrium suum quinta Sabbati,
hora tertia.</p>
<p>Eodem die, beati Alexandri Alexandrinae civitatis
episcopi, gloriosi senis, qui post beatum Petrum
Arium presbyterum suum haeretica impietate depravatum,
et a divina veritate disjunctum, de Ecclesia
ejecit, et postea inter trecentos et octo Patres eumdem
<nobr><sub></sub></nobr> in Nicaeno concilio damnavit.</p>
<p>Item in Alexandria, Felicis cum sociis suis.</p>
<p>III KAL. MART.---Apud Hispaniam, civitate Hispali,
nativitas sancti Leandri episcopi, ad quem beatus
Gregorius libros Moralium scripsit. Cujus praedicatione
et industria tota Gothorum gens per Reccharedum
regem ab Ariana impietate conversa est. Qui
etiam fratrem ejus Erminigildum regem, vivente
adhuc patre haeretico, ab eadem Ariana haeresi ad
catholicam fidem correxit, atque usque ad gloriosam
martyrii passionem suis exhortationibus perduxit.</p>
<p>Eodem die in Alexandria nativitas sancti Juliani
martyris, qui cum ita podagra constrictus esset, ut
neque incedere neque stare posset, cum his qui
<nobr><sub></sub></nobr> eum in sellula portabant judici offertur. Quorum
unus quidem statim negavit, alter nomine Eum
[Eunus] cum Juliano sene in Domini confessione
perdurat. Quique [Ambo] jubentur camelis impositi
per totam circumduci urbem et flagris, hinc inde
stipante populo, laniari, usquequo finem ipsis verberibus
sortirentur.</p>
<p>Apud Lugdunum sancti Baldemeris [Baldomeri]
viri Dei, cujus sepulcrum crebris miraculis illustratur.</p>
<p>PRIDIE KAL. MART.---In Alexandria sanctorum
Celeris, Pupilli [Caerealis, Pupuli], Gaii, Serapionis.</p>
<p>In territorio Lugdunensi locis virentibus B. Romani
abbatis, qui primus illic vitam eremeticam
duxit, et multis miraculis ac virtutibus clarus, plurimorum
<nobr><sub></sub></nobr> postea Pater exstitit monachorum.</p>
<br> <h4><center>MARTIUS.
<em>Martius habet dies</em> XXXI, <em>lun.</em> XXX. <em>Et in hoc
mense erit jejunium primum, de Quatuor
Temporibus.</em> </center></h4>
<p>KAL. MART.---Romae sanctorum martyrum ducentorum
sexaginta temporibus Claudii, qui via
Salaria arenam fodientes, damnati fuerant pro Christi
nomine. Quos jussit Claudius ut in figlina foris
muros portae Salariae mitterentur, et eo loco inclusi
in civitatis amphitheatro militum sagittis interficerentur.
Ibidem Simplicii papae, qui sedit Romae
annis quindecim. Hic Acacium Constantinopolitanum
episcopum, et Petrum Alexandrinum episcopum
<nobr><sub></sub></nobr> Eutychianos damnavit.</p>
<p>Andegavis, Albini episcopi.</p>
<p>VI. NON. MART.---Romae, via Latina, sanctorum
Jovini et Brasilei, qui passi sunt sub Gallieno et Valeriano
imperatoribus.</p>
<p>Eodem die martyrum plurimorum sub Alexandro
imperatore passorum, quos diu cruciatos impius
Alexander capitali sententia damnavit.</p>
<p>V NON. MART.---In Hispania, civitate Calagurritana,
nativitas sanctorum martyrum Emetherii
[Hemiterii] et Cheledonii: qui primum apud Legoniensem
Galliciae civitatem milites, exsurgente persecutionis
procella, pro confessione nominis Christi
plurimis afflicti tormentis, Calagurrim usque perducti,
atque ibidem martyrio affecti sunt et coronati.
<nobr><sub></sub></nobr> Cumque eorum capita lictor incideret, miraculum
populis grande apparuit. Nam unius annulus
orariumque alterius, nube susceptum et in coelos
evectum est. Viderunt haec omnes qui aderant, et
usquequo acies oculorum intendere potuit, fulgorem
auri candoremque lintei attonito sequebantur
intuitu. Scribit Aureolus in libro coronatorum.</p>
<p>Apud Caesaream Palestinae sanctorum martyrum
Marini militis, et Asterii senatoris, sub persecutione
Valeriani. Quorum prior cum accusatus fuisset
a commilitonibus quod esset Christianus, et interrogatus
a judice Christianum se esse clara voce
testaretur, tres ei horae ad deliberandum indultae
sunt. Cumque a tribunalibus fuisset egressus, a
<nobr><sub></sub></nobr> beato Theotecno ejusdem urbis episcopo plurimum
in fide confortatus, repetens continuo tribunal judicis
confidentissime respondit: <em>Obedire oportet Deo
magis quam hominibus</em> <strong>(Act. V)</strong>, et illico martyrii
coronam capitis abscissione suscepit. Cumque praefatus
Asterius capite truncatum martyris corpus
subjectis humeris et substrata veste qua induebatur,
exciperet, honorem quem martyri detulit, continuo
ipse martyrium accepit. Scriptum in Historiae
Ecclesiasticae libro septimo.</p>
<p>IV NON. MART.---Nativitas sancti Lucii papae
et martyris. Hic praecepit ut duo presbyteri et duo
diaconi in omni loco episcopum non desererent
propter testimonium ecclesiasticum. Qui persecutione
Valeriani et Gallieni ob fidem Christi exsilio
<nobr><sub></sub></nobr> relegatus, et postmodum divino nutu ad ecclesiam
suam redire permissus, martyrium capitis obtruncatione
complevit. Postea positus est via Appia ad
sanctum Xystum. Sedit autem in episcopatu annos
tres, menses tres, dies tres.</p>
<p>Item Romae, via Appia, sanctorum martyrum
nongentorum, qui positi in coemeterio ad sanctam
Caeciliam.</p>
<p>Eodem die S. Gaii, Palatini in mare demersi.</p>
<p>III NON. MART.---Apud Antiochiam sancti Focae
martyris. Qui per multas, quas pro Redemptoris
Christi nomine perpessus est, injurias, qualiter
de antiquo illo serpente triumphaverat, hodieque
populis declaratur. Denique in quempiam loci illius
<nobr><sub></sub></nobr> coluber morsum figens venena diffuderit, extemplo
qui percussus est, ut januam basilicae martyris credens
attigerit, evacuata virtute veneni, salvatur.</p>
<p>Item ipso die. Eusebii et Palatini et aliorum octo
martyrum.</p>
<p>Item in Antiochia, Saturnini, Casti, Syriae.</p>
<p>Item Saturnini, Martini, Petri et aliorum non
paucorum.</p>
<p>II NON. MART.---Nicomediae nativitas sanctorum
Victoris et Victorini, qui per triennium cum
Claudiano et Bassa uxore ejus tormentis afflicti, et
retrusi in carcerem, ibidem vitae suae cursum impleverunt.</p>
<p>Nicopoli papiae, Alexandri et Diodori martyrum.</p>
<p>In Italia, villa Fagoniae, Victorini et Sylvani.</p>
<p><nobr><sub></sub></nobr> NONIS MART.---In Mauritania, civitate Tiburbitanorum,
passio sanctarum martyrum Perpetuae et
Felicitatis, et cum eis Revocati, Saturnini et Secunduli.
Quorum ultimus in carcere quievit. Reliqui
omnes ad bestias sunt traditi, sub Severo principe,
die nativitatis ejus. Quique cum adhuc servarentur
in carcere, et Felicitas parturiret, omnium
sanctorum commilitonum precibus impetratum est
ut octavo mense pareret. Jam vero Perpetuae inter
alia concessum est, ut ejus mens quodammodo
averteretur a corpore, in quo vaccae impetum pertulit,
ita ut adhuc futurum exspectaretur quod in
se jam gestum esse nesciret.</p>
<p>In Antiochia, Leuci, Saturi et Nestoris.</p>
<p><nobr><sub></sub></nobr> In Thracia Dandae, Eunicae, Secundi, Sergii,
Optati.</p>
<p>VIII ID. MART.---Apud Carthaginem sancti
Pontii diaconi, beati Cypriani episcopi. Qui usque
ad passionis suae diem cum ipso exsilium sustinens,
egregium volumen Vitae et passionis ipsius reliquit.
Atque Dominum semper in passionibus suis glorificans,
coronam vitae promeruit.</p>
<p>In Nicomedia, Quintilis episcopi et Capitulini.</p>
<p>In Africa, Rogati et Felicis, nativitas etiam Cyrilli
episcopi, Sylvani et Manilii.</p>
<p>VII ID. MART.---Apud Misenam [Nyssenam]
civitatem sancti, Gregorii episcopi, fratris beati Basilii
Caesariensis, viri doctissimi et eloquentia clarissimi.</p>
<p><nobr><sub></sub></nobr> Apud Barcillonem, Paciani episcopi, tam vita
quam sermone clari. Qui optima senectute mortuus
est, Theodosii principis temporibus.</p>
<p>In Africa Felicis et Philippi, Mariani, Rogati et
Concessi, Gorgonii et Esychii.</p>
<p>VI ID. MART.---Nativitas sanctorum martyrum
Alexandri et Gaii de Eumenia, qui apud Apamiam
persecutione Antonini Veri Martyrio coronati sunt.
Scribit Apollinaris Hierapolitanus episcopus in libro
adversus Cataphrygas.</p>
<p>In Perside, sanctorum martyrum numero quadraginta
duorum.</p>
<p>In Antiochia, Agapae [Agapes] virginis et Marinae.</p>
<p>In Nicomedia, Palatini, Firmani et Rustici martyrum.</p>
<p><nobr><sub></sub></nobr> In Alexandria, Heraclii, Zosimi, Alexandri et
Gaii.</p>
<p>In Italia, in monasterio Bobio, sancti Atalae abbatis,
admirandae sanctitatis viri discipuli beati Columbani.</p>
<p>V ID. MART.---Apud Sebasten Armeniae Minoris
nativitas martyrum quadraginta, qui temporibus
Lucinii [Licinii] imperatoris et Agricolai praesidis et
Lysiae ducis, pro nomine Christi martyrio sunt coronati.
Quos Agricolaus praeses cum ad culturam idolorum
convertere non posset, lapidibus obrui praecepit.
Sed tortores eorum, alterutrum se lapidibus
caedentes, martyribus nocere non poterant. Dux vero
Lysias, exardescens ira, tulit lapidem ut percuteret
aliquem sanctorum. Sed miro Dei nutu ipse lapis in
<nobr><sub></sub></nobr> faciem praesidis pervenit. Qui furore commotus sanctos
Dei in stagnum glacie constrictum mitti praecepit.
Divino autem nutu glacies dissoluta et frigidissima
aqua in balnearum temperiem conversa est,
ita ut in laudem Dei, sancto Spiritu confortati,
erumperent. Unus autem ex eorum numero, pusillanimis
effectus, refugiens ad balneum juxta paratum,
mox ut attigit calorem, dissolutus et mortuus
est. Porro cunctis qui eos custodiendos acceperant
somno gravatis, clavicularius tantum vigilabat. Qui
audiens eos orantes, vidensque lucem immensam
atque glaciem resolutam, respiciens unde ortum lux
ipsa haberet, vidit super sanctos coronas descendentes
numero triginta novem; coepit cogitare:
<nobr><sub></sub></nobr> Quadraginta, inquit, sunt, unius corona ubi est?
et Christi confessione praemissa, exsiliens in stagnum
supplevit numerum definitum. Mane autem
facto invenientes eos incolumes, crura eorum fustibus
confregerunt, et igni corpora comburentes,
in fluvium projecerunt. Sed divina dispensatione
reliquiae ipsorum in profundo aquae religiosis viris
revelatae et honore digno sunt conditae.</p>
<p>In Nicomedia Eunici et Gorgonii, Firmi et Agapiti.</p>
<p>IV ID. MART.---Romae beatorum pontificum Gregorii
doctoris et apostoli Anglorum, quos per fidelissimos
evangelistas Augustinum et Mellitum atque
Joannem ad fidem Christi convertit. Qui sedit in
episcopatu annos tredecim, menses sex, dies decem.</p>
<p><nobr><sub></sub></nobr> Item Innocentii, qui rexit Ecclesiam annos quindecim,
menses duos, dies viginti et unum. Hic constitutum
fecit de Ecclesia Dei, et Pelagium atque
Coelestinum haereticos damnavit, et constituit ut
qui natus fuisset de Christianis parentibus, per
baptismum regeneraretur. Quod Pelagius damnabat.
Hoc Innocentius. Gregorius vero augmentavit, sed
[<em>f.</em> addens] in precatione Canonis: <em>diesque nostros in
tua pace dispone.</em></p>
<p>Apud Nicomediam, beati Petri martyris, qui unus
fuit ex Dorothei et Gorgonii martyrum sodalibus,
qui in cubiculo regis erant. Hic jubente Diocletiano,
eo quod de suppliciis martyribus irrogatis liberius
clausaretur [causaretur], in equuleo suspensus, et
flagris toto laniatus corpore, ac visceribus jam pelle
<nobr><sub></sub></nobr> denudatis, aceto et sale perfunditur. Cumque hoc
tormenti genus constanter ac fortiter tolerasset,
craticula prunis subterstratis poni jubetur in medio,
ibique quod reliquum fuerat verberibus absumpti
corporis superponi, et non ad subitum sed sensim
paulatimque succendi, quo scilicet poena protelaretur
in longum. Hoc Petrus martyrio coronatus,
vere Petri exstitit et fidei haeres et nominis.</p>
<p>Item Nicomediae nativitas, sanctorum Egduni presbyteri
et aliorum septem, qui singuli diebus singulis
suffocabantur, ut caeteris metus incuteretur.</p>
<p>Eodem die passio Maximiliani martyris et aliorum
plurimorum.</p>
<p>III ID. MART.---Apud Nicomediam nativitas sanctorum
<nobr><sub></sub></nobr> Macedonii presbyteri, et Patricae uxoris
ejus, et filiae Modestae.</p>
<p>Nicaea civitate nativitas sanctorum Theuseae et
Horis [Theusetae et Horrisae] filii ejus, Theodorae,
Nymphodorae, Marci, Arabae [Arabiae], qui omnes igni
sunt traditi.</p>
<p>Item Julii episcopi et Alexandri.</p>
<p>Item Nicomediae multorum martyrum.</p>
<p>PRIDIE ID. MART.---Romae martyrum quadraginta
septem, qui baptizati sunt a beato Petro apostolo,
cum teneretur in custodia Mamertini cum
coapostolo suo Paulo, ubi novem menses in vinculis
detenti sunt.</p>
<p>Item Zachariae pontificis, qui sedit Romae annos
decem. Hic in patriarchio beati Gregorii [Georgii
<nobr><sub></sub></nobr> Baron.] Martyris caput reperit in capsa reconditum;
in qua et pitatium pariter invenit, hoc ipsum Graecis
litteris habens exaratum. Sepultus est in ecclesia
beati apostoli Petri.</p>
<p>Apud Carthaginem, Donati, Eufrosii, Fronimi.</p>
<p>In Nicomedia, Felicissimi, Dativi, Frontinae.</p>
<p>In Africa Dionae, Alexandri, Petri, Mammarii et
Nabotis martyrum.</p>
<p>ID. MART.---In Cappadocia sancti Longini martyris:
qui cum in passione Domini lancea latus ejus
aperuit, viso terraemotu et signis quae fiebant, credidit
in Christum, poenitentiam agens de pristinis
operibus, et per triginta et octo annos Christo militans,
multosque ad fidem Dei convertens, ad extremum
in Cappadocia sub Octavio praeside consummavit.
<nobr><sub></sub></nobr> Quem propter infidelitatem animi corporea
caecitate percussum post martyrium suum illuminavit.</p>
<p>Apud Thessalonicam, sanctae Matronae: quae cum
esset Plautillae cujusdam viduae ancilla et occulte
Christum colens, quotidie furtivis orationibus ecclesiam
frequentaret, deprehensa a domina sua, in
scamno extenta atque ligata, et pene usque ad mortem
flagellata, atque vincta in scamno, obsignatis
diligentissime januis per noctem relicta, die altera
divinitus soluta, et cum ingenti oris gratia orans
inventa est. Rursumque crudis nervis in eodem
scamno constricta, et loris quousque obmutesceret
caesa, ibique per triduum obsignatis januis est relicta.
Facta autem die tertia, iterum divinitus soluta
<nobr><sub></sub></nobr> et orans inventa est. Tunc robustis fustibus usque
ad mortem caesa est. In confessione Christi incorruptum
spiritum reddidit.</p>
<p>In Nicomedia, Lucii episcopi et martyris.</p>
<p>Carthagine, Pauli, Salutaris.</p>
<p>Item Alexandri, Theophili.</p>
<p>XVII KAL. APRIL.---Romae, Cyriaci martyris, qui
a beato Marcello papa diaconus ordinatus simul cum
Sisinnio multa mirabilia fecit sub Diocletiano et
Maximiano imperatoribus, et daemones ab obsessis
corporibus expulit, et post multa ac nimia tormenta
quae pertulit, novissime per Carpasium vicarium
jussu Maximiani decollatus est.</p>
<p>In Aquilegia, Hilarii.</p>
<p><nobr><sub></sub></nobr> In Nicomedia, Castoris, Dionysii et Nonni.</p>
<p>In Graecia, Cyriacae, Florentii et Joviani.</p>
<p>XVI KAL. APRIL.---In Aquilegia Largi, Tatiani,
Catonis et Dativi.</p>
<p>Romae, Alexandri episcopi et Theoduli diaconi.</p>
<p>In Scotia nativitas sancti Patricii episcopi, natione
Britanni, qui in Hibernia insula Scotis primum
evangelizavit nomen Domini nostri Jesu Christi, et
eos per miraculorum ostensionem ad fidem veram
convertit.</p>
<p>Eodem die passio sanctae Mariae martyris; quae
cum esset ancilla cujusdam Tertulli praeclari viri, et
nollet in nativitate filii ejus prandiis domini sui
interesse, sed magis Christianorum more jejuniis
operam dare, flagellis atrocibus ab eodem domino
<nobr><sub></sub></nobr> suo lacerata est. Sed cum non posset per hoc ab
instantia Christi servitii ad idolorum cultum revocari,
judici publico ad puniendum tradita est. Ubi
dum carnifices eam incendio tradere voluissent, precibus
populi datae sunt ei induciae trium dierum.
Triduo ergo completo, cum iterum eam punire unanimiter
instarent, mirabiliter Dei misericordia erepta
est. Nam cum orationem ad Deum fudisset, una
petra ingens, quae ante eam fuerat, per medium
scissa, illam in se recipiebat, et undique concludens,
hostium furori resistebat. Ad quam populus concurrens,
cum vellet secundum jussum principis ipsum
lapidem destruere, fulmine ac tonitru coelitus emisso,
plurimi eorum interierunt, ita ut duo millia et septingenti
ex ipsis divino judicio exstincti fuerint,
<nobr><sub></sub></nobr> pauci vero qui remanserant, conversi ad Dominum,
in Christiana religione permanserunt.</p>
<p>Eodem die nativitas sanctae Gertrudis virginis,
de cujus miraculis hoc celeberrimum fertur, quod
cum in die natalis ejus quaedam anus nuper monasterium
ingressa propter imminentem Paschalis
festi propinquitatem jejunium solvere cogi non potuerit,
filia ipsius ad hauriendam aquam de puteo
claustri directa, sed in eumdem ipsa demersa mortua
extracta, meritis sanctae virginis resuscitata, gaudium
non solum matri, sed et cunctae congregationi
ad cumulum solemnitatis S. Patricii atque ipsius
Gertrudae sua recuperatione triplicaverit.</p>
<p>XV KAL. APRIL.---Nativitas sancti Alexandri
<nobr><sub></sub></nobr> episcopi. Qui de Cappadocia civitate sua veniens,
cum desiderio sanctorum locorum Hierosolymam
pergeret, et Narcissus episcopus ejusdem urbis jam
senex regeret Ecclesiam, et ipsi Narcisso et multis
clericorum ejus revelatum est altera die mane intrare
episcopum, qui adjutor sacerdotalis cathedrae
esse deberet. Itaque re ita completa ut praedicta
fuerat, cunctis in Palaestina in unum congregatis,
adnitente vel maxime Narcisso, Hierosolymitanae
ecclesiae cum eo gubernaculum suscepit. Quique
persecutione Decii cum jam longaevae aetatis veneranda
canitie praefulgeret, ductus Gaesaream, et clausus
carcere, ob confessionem Christi martyrio coronatus
est.</p>
<p>In Alexandria, Collegii et Colyti diaconorum.</p>
<p><nobr><sub></sub></nobr> In Nicomedia, Aprilis et Servuli.</p>
<p>In Campania, Quinti, Rogati et Ingenuae.</p>
<p>In Mauritania, Timothei et Saldae.</p>
<p>XIV KAL. APRIL.---Apud Pinarensem [Pinnensem]
urbem, beati Joannis, magnae sanctitatis viri.
Qui de Syria oriundus pervenit ad Italiam, et angelo
Dei, non longe ab eadem urbe locum permansionis
sibi demonstrante, sed et a venatoribus hiemis tempore
sub arbore foliis vestita repertus, et per hanc
famam populo commendatus, monasterium statuit.
In quo per quadraginta quatuor annos, multorum
servorum Dei Pater exstitit, et in pace quiescens,
quotidianis miraculis clarus effulsit.</p>
<p>Eodem die apud Sorrentum [Surrentum], Quinti,
Quintilis, Quartillae, Marci cum aliis novem.</p>
<p><nobr><sub></sub></nobr> In Caesarea Cappadociae, Theodori presbyteri sancti
et pii.</p>
<p>In Africa, Bassae, Lucillae, Fusciani et aliorum
multorum.</p>
<p>XIII KAL. APRIL.---Apud Colossos, Archippi episcopi,
commilitonis beati apostoli Pauli.</p>
<p>In Antiochia, sancti Joseph.</p>
<p>In Syria, Pauli, Cyrilli, Engenii, Serapionis, Victorici
et aliorum.</p>
<p>In Britannia, sancti Cudberti, qui ex anachoreta
Ecclesiae Lindisfernensis antistes, totam ab infantia
usque ad senium vitam miraculorum signis inclytam
duxit. Cujus dum undecim annos maneret corpus
humatum, incorruptum post haec, quasi eadem hora
defunctum, simul cum veste qua tegebatur inventum
<nobr><sub></sub></nobr> est. Scribit S. Beda presbyter in libello de
Vita ipsius.</p>
<p>XII KAL. APRIL.---Apud Alexandriam, sancti Serapionis
monachi.</p>
<p>Item Josephi, Volutiani, Philocali.</p>
<p>Apud castrum Cassinum Beneventanae civitatis,
sancti Benedicti abbatis. Cujus vitam, virtutibus et
miraculis gloriosam, in Dialogorum libris beatus
papa scribit Gregorius. Quem etiam regulam monachorum
cum magna discretione et luculento sermone
scripsisse commendat.</p>
<p>In territorio Lugdunensi, sancti Lupicini abbatis
Virensium. Qui cum fratre Romano post anachore
ticam vitam, quam ab adolescentia austerissimam
duxerant, fundator monasteriorum et rector exstitit
<nobr><sub></sub></nobr> animarum, uterque vero effector miraculorum.
Cumque post agones plurimos, quos contra diabolum
et angelos ejus visibiliter desudaverunt, atque
militiam quam Christo per annos plurimos fideliter
impenderunt finem sibi laborum et perceptionem
praemiorum appropinquare cognoscerent, decrevit
.Lucipinus ut in remotiori solitudinis monasterio in
uno conderentur sepulcro. Quod Romanus, qui mitioris
erat ingenii, intuitu pietatis abnuens, salva
charitate impetravit ab eo ut, ipso ad tutionem fratrum
in monasterio tumulate, se ad remedium pauperum
et maxime feminarum incommodo laborantium,
in oratorio ad introitum salutis poni pateretur.
Quod cum primo ita factum fuisset, nunc corpus
B. Lupicini, incertum ex qua causa, in finibus
<nobr><sub></sub></nobr> Vesontionum apud Laconense monasterium celeberrime
frequentatur.</p>
<p>XI KAL. APRIL.---Apud Narbonem civitatem, a
qua Gallia Narbonensis nomen assumpsit, nativitas
S. Pauli, quem beati apostoli ordinatum eidem urbi
episcopum direxerunt. Quem tradunt eumdem ipsum
fuisse Sergium Paulum proconsulem, virum prudentem,
a quo ipse Paulus apostolus sortitus est
nomen, quia illum fidei Christi subegerat. Qui in
eadem regione praedicationis officio non segniter
impleto, clarus miraculis confessione Christi coronatus
sepelitur.</p>
<p>In Africa, Saturnini et aliorum novem.</p>
<p>X KAL. APRIL.---Nativitas sanctorum martyrum
<nobr><sub></sub></nobr> Victoriani, Frumentii et alterius Prumentii et duorum
germanorum; qui omnes persecutione Wandalica,
sub Henrico [Hunnerico] rege Ariano, pro constantia
catholicae confessionis immanissimis suppliciis
excruciati, egregie coronati sunt in partibus
Africae.</p>
<p>Item in Africa, Fidelis et aliorum viginti.</p>
<p>In Antiochia, Theodori presbyteri.</p>
<p>In Caesarea, Achatii et Alexandri.</p>
<p>IX KAL. APRIL.---In Africa, Agapiti et Romuli.</p>
<p>In Mauritania, Secunduli, Veruli, Felicis, Saturnini
et aliorum multorum.</p>
<p>Romae, S. Pigmenii presbyteri. Is Julianum apostatam
et impium a puero nutrivit, et litteris etiam
sacris erudivit. Qui factus imperator, culturam pietatis
<nobr><sub></sub></nobr> relinquens, audito quod corpora sanctorum
martyrum qui ab eo necabantur idem Pigmenius
sepeliret, mandavit ei: Perge quo vis, hic enim
non mercabitur vita tua. Tamen hoc servitiis tuis
reddo, non tibi. Tunc S. Pigmenius perrexit ad
Persidem. Cumque quatuor menses reversus clivum
Sacrae viae cum uno puero stipem petendo conscenderet,
factum est ut offenderet Julianum imperatorem
in rheda aurea sedentem. Qui eminus prospiciens
Pigmenium, vocari eum praecepit, dixitque ei:
Gloria diis, deabusque meis, quia te video. Cui
vir Dei Pigmenius illico respondit: Gloria Deo
meo Jesu Christo Nazareno crucifixo, quia te video.
Ad hanc vocem iratus Julianus jussit eum
per pontem in Tiberim praecipitari. Cujus corpus inventum
<nobr><sub></sub></nobr> et collectum sepultum est in coemeterio
Pontiani, non longe a sanctis Abdon et Sennen.</p>
<p>VIII KAL. APRIL.---Apud civitatem Galilaeae Nazareth,
annuntiationis Dominicae.</p>
<p>Extra portam Hierosolymorum Dominus noster
Jesus Christus crucifixus, occulta prophetarum
maxima ex parte revelavit.</p>
<p>In monte visionis immolatio Isaac.</p>
<p>Item Hierosolymis passio S. Jacobi fratris Domini,
qui in Paschae solemnitate Judaeis Christum testificatus,
de templi est culmine praecipitatus ac fullonis
vecte percussus.</p>
<p>Romae Cyrini, qui interfectus a Claudio et in Tiberim
jactatus, in insula Lycaonia inventus, et in
coemeterio Pontiani conditus est. Scriptum in passione
<nobr><sub></sub></nobr> S. Valentini.</p>
<p>Apud Smyrnum [Sirmium] nativitas S. Irenaei
episcopi: qui tempore Maximiani imperatoris sub
praeside Probo primo tormentis acerrimis vexatus,
deinde diebus plurimis in carcere maceratus; novissime
abscisso capite consummatus est.</p>
<p>VII KAL. APRIL.---Romae, via Lavicana, in coemeterio
ejusdem, nativitas S. Castuli. Qui cum esset
notarius [zetarius] palatii et hospes sanctorum, ut
in B. Sebastiani gestis legitur, a persecutoribus
arctatus, et tertio appensus, tertio auditus, in confessione
Domini perseverans, missus est in foveam,
et dimissa est super eum massa arenaria: atque ita
cum palma martyrii migravit ad Christum.</p>
<p><nobr><sub></sub></nobr> Eodem die apud Pentapolim Libyae, Theodori episcopi,
Irenaei diaconi, Serapionis et Ammonii lectorum.</p>
<p>Item apud Smyrnium [Sirmium] nativitas S. Montani
presbyteri, qui cum Maxima uxore tentus et in
fluvium praecipitatus est. Quorum corpora nono ab
urbe lapide inventa sunt.</p>
<p>VI KAL. APRIL.---Hierosolymis resurrectio Domini
nostri Jesu Christi.</p>
<p>In Africa, Romuli, Acutii, Pinarii, Missiae, Matutinae
et aliorum.</p>
<p>Item Donati, Saturnini et Martiani.</p>
<p>In Aegypto, beati Joannis eremitae, admirandae
sanctitatis viri. Qui praeter multa miracula quae gessit,
etiam prophetico spiritu plenus, Theodosio imperatori
<nobr><sub></sub></nobr> Christianissimo victorias de tyrannorum
immanitate praedixit.</p>
<p>V KAL. APRIL.---Apud Caesaream Palaestinae nativitas
SS. martyrum Prisci, Malchi et Alexandri. Qui
persecutione Valeriana cum suburbanum agellum
supradictae urbis habitarent, atque in ea coelestes
martyrii proponerentur coronae, divino fidei calore
succensi, ultro judicem adeuntes, cur tantum in
sanguinem piorum desaeviret, objurgant. Quos ille
continuo pro Christi nomine bestiis tradidit devorandos</p>
<p>Item. . . . . Romae, Xyxti papae, qui sedit octo
annos. Is criminatorem suum Bassum, nutu divino
mortuum, manibus suis cum linteaminibus et aromatibus
tractans, sepelivit apud B. Petrum.</p>
<p><nobr><sub></sub></nobr> Apud Cabillonensium civitatem, Cunderammi [Gunthranni]
regis Francorum, viri religiosi, qui ita se
spiritualibus actionibus mancipavit, ut, relictis saeculi
pompis, thesauros suos ecclesiis et pauperibus
erogaret.</p>
<p>IV KAL. APRIL.---In Nicomedia, Pastoris, Victorini,
Saturnini, Juliani.</p>
<p>In Africa, sanctorum confessorum Armogastis,
Archimimi et Satyri. Qui tempore Wandalicae persecutionis
sub Geiserico rege Ariano, cum essent
lucidissima membra Ecclesiae Christi, et pravitatem
Arianorum libertate catholica frequenter arguerent,
pro confessione veritatis multa et gravia perpessi
supplicia atque opprobria, cursum gloriosi certaminis
impleverunt.</p>
<p><nobr><sub></sub></nobr> In Burgundia depositio beati Eustasii abbatis discipuli
S. Columbani. Qui Pater ferme sexcentorum
exstitit monachorum, et vitae sanctitate conspicuus,
etiam miraculis clarus effulsit.</p>
<p>In civitate Pisana, sancti Torpetis martyris.</p>
<p>III KAL. APRIL.---Romae, Quirini tribuni et martyris
sub Trajano imperatore. Qui cum ex praecepto
ejus B. Alexandrum papam et Hermen praefectum in
vincula conjecisset, haberetque filiam cujus collum
struma circumdederat, exauditis orationibus B. Hermes
de fide Christi, et visis signis quae Dominus in
martyribus suis Alexandro et Herme operabatur,
eamdem filiam suam obtulit eis ad sanandum. Cui
<nobr><sub></sub></nobr> dixit beatus Alexander: Tolle boiam de collo meo
et impone ei. Quod cum obedienter pater exsequeretur,
divino nutu subito sanata est. Vocabatur
autem ipsa Balbina. Atque ita pater ejus Quirinus et
ipsa cum universis qui in custodia tenebantur omnique
domo sua baptizatus est. Quod ut nuntiavit
commentariensis Aureliano Judici, iratus jussit ad
se adduci Quirinum et dixit ei: Ego te quasi filium
dilexi. Tu autem irrides me, deceptus ab Alexandro.
Dixit ei Quirinus: Ego Christianus sum factus, vis
occidere? vis fustigare? vis incendere? aliud non
ero. Nam omnes qui erant in carcere feci fieri Christianos,
et noluerunt usquam ire. Iratus Aurelianus
fecit ei linguam abscindi, deinde in equuleo suspendi.
Qui dum Aureliani non cederet injuriis, jussit
<nobr><sub></sub></nobr> ei manus ac pedes abscindi, et sic eum decollari
et canibus projici. Sed Christiani corpus ejus raptum
in via Appia sepeliverunt in coemeterio Praetextati.</p>
<p>In Thessalonica civitate. Domnini, Philopoli,
Achaici, Palatini.</p>
<p>Alibi Victoris, Aquilinae virginis.</p>
<p>Aurelianis, depositio sancti Pastoris.</p>
<p>II KAL. APRIL.---Romae, sanctae Balbinae virginis,
filiae Quirini martyris. Quae cum Boiam <small>[Note: <nobr><sub></sub></nobr> Hoc est, vincula. SCRIVERIUS, not. ms. in CAN.]</small> beati
Alexandri, per quam sanata fuerat, frequentius oscularetur,
admonita ab eo ut illam osculari desineret,
et magis vincula beati Petri perquireret, et ea osculari
curaret, summo studio per desiderium magnum
<nobr><sub></sub></nobr> pervenit ad ipsa, tradiditque sanctae Theodorae religiosissimae,
sorori sancti Hermetis praefecti et martyris.
Ipsa vero Balbina, instructa a beato Alexandro,
in virginitate, plena bonis operibus, permansit.
Et post devictum saeculum juxta patrem suum Quirinum
martyrem sepelitur.</p>
<p>In Africa, sanctorum Anesii, Felicis, Dioduli, Proti,
Cornelii et Valeriae cum sociis eorum.</p>
<br> <h4><center>APRILIS.
<em>Mensis Aprilis habet dies</em> XXX, <em>lun.</em> XXIX. </center></h4>
<p>KAL. APRIL.---Romae nativitas beatissimae Theodorae,
sororis illustrissimi martyris Hermetis. Quam
beatus Alexander papa et martyr instruxit, baptizavit
atque in fide Christi edocuit. Quae sub Aureliano
<nobr><sub></sub></nobr> principe martyrizavit, sepulta juxta fratrem martyrem
via Salaria, non longe ab urbe Roma.</p>
<p>In Armenia, Parthenii, Quintiani, Victoris, Secundi.</p>
<p>Eodem die S. Venantii episcopi et martyris.</p>
<p>In pago Jumnoense S. Wiolarici [Walerici] confessoris,
cujus sepulcrum crebris miraculis illustratur.</p>
<p>IV NON. APRIL.---Apud Caesaream Cappadociae
passio sanctae Theodosiae virginis. Quae tempore
Diocletiani cum esset annorum decem et octo, ultro
se sanctis confessoribus in custodia socians, tenta
ab Urbano praefecto, et in equuleo cruciata, deinde
ferro onerata et in carcerem trusa est, ubi Dei virtute
<nobr><sub></sub></nobr> omnia vincula ejus disrupta sunt. Post haec
saxo alligata, in mare demersa est. Sed mox littoribus
incolumis reddita et bestiis in amphitheatro
projecta, sed ab his intacta, martyrium capitis abscissione
complevit.</p>
<p>In Africa nativitas sanctorum Amphiani, Victoris
et aliorum quatuordecim.</p>
<p>Apud Lugdunum Galliae depositio S. Nicetii episcopi
et confessoris. Cujus et vita miraculis claruit,
et pretiosa mors nihilominus miraculis commendatur.</p>
<p>III NON. APRIL.---Thessalonicae nativitas sanctarum
virginum Agapes, Hirenes [Irenes] et Chioniae sub
Diocletiano. Quae primo in carcere maceratae, postea
in ignem missae sunt. Sed intactae a flammis post
<nobr><sub></sub></nobr> orationem ad Deum fusam, animas reddiderunt.</p>
<p>In Scythia, civitate Tomis, nativitas sanctorum
Evagrii et Benigni.</p>
<p>Apud Taurominium Siciliae, sancti Pancratii.</p>
<p>In Nicomedia, Donati et Ampliani.</p>
<p>PRIDIE NON. APRIL.---In Thessalonica nativitas
sanctorum Agathonis diaconi et Theoduli.</p>
<p>Alibi Pauli, Matutini, Urbani, Saturnini, Quintiliani,
Publii, Victoris, Successi et Juliani.</p>
<p>Mediolani depositio B. Ambrosii episcopi et confessoris.
Cujus studio, inter caetera doctrinae et miraculorum
insignia, tempore Arianae perfidiae, tota
Italia ad fidem catholicam conversa est. Qui praefecturae
gratia ad eumdem locum destinatus est, cum
adhuc esset catechumenus, in depositione albarum a
<nobr><sub></sub></nobr> lactante puero designatus est episcopus, et suggestione
angelica auditores tuos allocutus, expulsione
daemonum, et exhibitione sanitatum, atque
resuscitatione mortuorum, nec non et tolerantia
omnimodarum injuriarum, vere comprobari et nuncupari
meruit imitator antiquorum martyrum et
apostolorum.</p>
<p>NON. APRIL.---In Thessalonica nativitas sanctae
Hirenes [Irenes], quae post tolerantiam carceris
sagitta percussa est a Sisinnio comite, sub quo et
sorores ejus simul Agape et Chionia martyrizaverunt.
Quas omnes cum Dulcitius praedecessor ejus
in obscurissimam cellam coquendis vasis refertam
inclusisset, sed post eas ardentissima concupiscentia
deperisset, clanculo ingressus in eam per totam noctem
<nobr><sub></sub></nobr> cum ollis, cacabis ac caldariis volutatus,
atque a sanctarum virginum illusione defraudatus,
cum primum a familia vel familiaribus suis pro hac
turpitudine abominabilis haberetur, imperatorium
palatium petens, ut vel ibi suarum injuriarum ultionem
mereretur, propter intolerabilem foeditatem,
quam oculis clausis non agnoscebat, et inde expulsus,
de reliquo omni honore est privatus.</p>
<p>Apud Aegyptum nativitas sanctorum Martiani, Nicanoris,
Apollonii.</p>
<p>Apud Caesaream Lyciae, nativitas S. Amphiani.</p>
<p>In Cilicia nativitas sanctorum Taraci, Andronici
et Probi, multis tormentis excruciatorum, adeo ut
post tertiam interrogationem cum pro nimia corporis
<nobr><sub></sub></nobr> dilaceratione non possent ambulare, militum
jussu deportarentur in amphitheatrum ut a bestiis
consumerentur: quarum cum nulla a quoquam
hominum vel ab ipsis martyribus ad laesionem sanctorum
provocari quivisset, jussit Maximus praeses
introduci gladiatores ut sanctos Dei martyres gladio
interficerent. Quod cum factum fuisset, Maximus
de amphitheatro se recipiens, reliquit ibi decem
milites, qui corpora martyrum immiscerent corporibus
gladiatorum. Non post multum vero terraemotus
factus est, et tonitrua et fulgura et coruscatio,
et nimia tempestas imbrium descendentibus
[<em>f.</em> descendentium]. Custodibus autem inde nimio
terrore fugatis, accedentes quidam religiosi fratres
qui in proximo latitabant, indicio stellae se praecedentis
<nobr><sub></sub></nobr> sanctorum corpora repererunt, et in spelunca
vicini montis absconderunt. De quorum longissima
historia, quia paucissima sunt adnotata, libet in
eorum supplementum gladiatorii ludi exhibitionem
simul et cessationem, sanctorum illorum occasione,
qui a gladiatoribus sunt interempti, commemorare.
Inter multa inepta et sacrilega quibus ante cognitionem
unius veri Dei veteres tenebantur obstricti,
etiam haec consuetudo mortalibus illudebat, ut
praestantiores quique in eo spectabiliores apparerent,
si effusione rerum homines diutius saginatos in
arenam intromitterent, qui primum sceleratis quibusque
vel etiam sanctis martyribus interemptis,
deinde mutuis vulneribus crudeliter interirent. Quae
stultitia cum etiam Christiana religione pollente
<nobr><sub></sub></nobr> propter antiquitatem sui non posset aboleri, contigit
quemdam monachum de Oriente orationis gratia
Romam venire, et gladiatores sese caedentes inopinato
incurrere. Quos cum miseratus ab alterutra
caede prohibere conaretur, a spectaculorum editoribus
lapidum ruina est consumptus. Pro cujus
indigna morte religiosus imperator zelo Dei compunctus
ludos illos infaustos ulterius exhiberi
prohibuit.</p>
<p>Apud Alexandriam S. Didymi presbyteri.</p>
<p>VIII ID. APRIL.---Romae Sixti papae et martyris,
qui rexit Ecclesiam annos decem, menses duos,
diem unum, passus est temporibus Adriani imperatoris.
Hic constituit ut sacra mysteria non tractarentur
nisi a sacris ministris, et quicunque episcopus
<nobr><sub></sub></nobr> evocatus ad sedem apostolicam rediens ad
parochiam, non susciperetur nisi salutationis litteras,
hoc est formatas, a sede apostolica plebi
detulisset. Et hic instituit ut intra actionem missarum
<em>Sanctus, sanctus, sanctus,</em> decantaretur.</p>
<p>In Syrmio, S. Irenaei episcopi ejusdem loci.</p>
<p>In Africa, sanctorum Epiphanii episcopi, Donatis,
Sixti, Rufini, Modesti, et aliorum undecim.</p>
<p>In Nicomedia, Timothei et Theogenis.</p>
<p>Pentapoli Libyae superioris passio S. Theodori
episcopi et multorum martyrum.</p>
<p>VII ID. APRIL.---Depositio Egesippi viri sanctissimi.
Qui vicinus apostolicorum temporum, omnes a
<nobr><sub></sub></nobr> passione Domini usque ad suam aetatem ecclesiasticorum
actuum texens historias, multaque ad utilitatem
legentium pertinentia hinc inde congregans,
quinque libros simplici sermone composuit: ut quorum
vitam sequebatur, dicendi quoque exprimeret
charactere.</p>
<p>In Alexandria, sancti Pelusii presbyteri.</p>
<p>In Nicomedia nativitas S. Cyriaci cum aliis
decem.</p>
<p>In Scotia, Finiani confessoris.</p>
<p>VI ID. APRIL.---Romae depositio Coelestini papae,
qui rexit Ecclesiam per annos octo. Hic constituit ut
psalmi David centum quinquaginta antiphonatim
canerentur ante sacrificium. Nam antea tantum
Epistolae recitabantur apostolicae, et S. Evangelium.</p>
<p><nobr><sub></sub></nobr> Turonis sancti Perpetui episcopi, admirandae sanctitatis
viri. Cujus opera templum super reverenda
ossa B. Martini episcopi perfectum est, ejusque
sacrum corpus de loco ubi primum fuerat tumulatum
ad locum ubi nunc condigne veneratur angelica
demonstratione delatum.</p>
<p>In Africa, sanctorum Januarii, Macharii, Maximae
et Concessae, et aliorum multorum.</p>
<p>V ID. APRIL.---Nativitas beati Prochori diaconi,
unius de septem primis, praeclarissimi fide et miraculis
viri, apud Antiochiam martyrio consummati
ibique quiescentis.</p>
<p>Apud Syrmium nativitas septem virginum, quae in
unum coronari meruerunt.</p>
<p><nobr><sub></sub></nobr> Item nativitas quinque virginum.</p>
<p>Alibi Demetrii diaconi, Hilarii et Concessi.</p>
<p>IV ID. APRIL.---Nativitas beati Ezechielis prophetae.</p>
<p>Apud Romam, beatorum martyrum plurimorum,
quos beatus Alexander papa et martyr baptizavit,
cum teneretur in carcere, et ipsi essent relegati
pariter cum illo. Hos omnes Aurelianus princeps
navi vestustae impositos, in altum mare deduci,
et illic, ligatis ad colla lapidibus, mergi in profundum
maris fecit.</p>
<p>In Alexandria, Apollonii presbyteri.</p>
<p>In Antiochia, S. Theodori presbyteri.</p>
<p>In Thracia, nativitas S. Gaiani.</p>
<p>In Africa, martyrum sedecim, quorum nomina
<nobr><sub></sub></nobr> Deus scit.</p>
<p>III ID. APRIL.---Apud Cretam, urbe in Cortyna,
nativitas beati Philippi episcopi, qui vita et doctrina
claruit temporibus Antonini Veri et Lucii Aurelii
Commodi imperatorum.</p>
<p>In Mauritania, Salonis, Maximi et Concessi cum
caeteris sanctis.</p>
<p>In Salonia [Salona] Dalmatiae, Domnionis episcopi
et millium octo.</p>
<p>In Africa, Fortunati, Donati et aliorum ducentorum
quadraginta.</p>
<p>Romae, Leonis papae, qui quadragesimus septimus
post beatum Petrum apostolum, sedit in episcopatu
annos viginti et unum. Hic detexit haereses duas, et
<nobr><sub></sub></nobr> missa legatione ad Martianum principem catholicum,
congregata synodo ducentorum quinquaginta
et sex episcoporum in Chalcedone in martyrio S. Euphemiae
exposuerunt, juxta fidem catholicam, duas
naturas in uno Christo Domino, hoc est humanam
et divinam, et condemnaverunt Eutychetem et Nestorium
haereticos.</p>
<p>PRIDIE ID. APRIL.---Pergamo Asiae nativitas
sanctorum Polycarpi episcopi, Pauli, Isaac, Agathonis.
Romae via Aurelia, milliario tertio, in coemeterio
Calepodii, nativitas sancti Julii papae et confessoris.
Qui sub Constantio Ariano, filio Constantini,
decem mensibus tribulationes et exsilia perpessus,
post ejus mortem cum magna gloria ad
sedem suam reversus est. Hic constituit ut nullus
<nobr><sub></sub></nobr> clericus causam quamlibet ageret nisi in ecclesia,
et notitia fidei per notarios colligeretur, et sive cautiones,
vel instrumenta, aut donationes, vel commutationes
aut traditiones, aut testamenta, aut allegationes,
aut manumissiones clericis in ecclesia celebrarentur.</p>
<p>In civitate Verona, sancti Zenonis martyris, de
cujus miraculis sanctus papa Gregorius refert quod
Athesis fluvius inundans, usque ad superiores ecclesiae
fenestras, ubi corpus ejus jacebat humatum, excreverit,
sed intra ecclesiam, ubi fuerat congregata
turba fidelium, intrare non potuerit.</p>
<p>ID. APRIL.---Apud Pergamum Asiae urbem nativitas
sanctorum Carpi episcopi, et Papyrii diaconi,
<nobr><sub></sub></nobr> et Agathonicae optimae feminae, aliarumque multarum,
quae pro beatis confessoribus martyrio coronatae
sunt. Cum quibus et vir mirabilis Justinus
philosophus, qui in habitu quoque philosophorum
incedens, pro religione Christiana plurimum laboravit.
Intantum ut Antonino Pio et filiis ejus et senatui
librum contra gentes scriptum daret, ignominiamque
crucis non erubesceret. Cumque jam secundum
librum successoribus praefati imperatoris, id est
Antonino Vero et Aurelio Commodo, pro religionis
nostrae defensione porrexisset, remunerationem
linguae fidelis martyrii munus accepit.</p>
<p>In Chalcedone, sanctae Euphemiae, et Eucarpiae
post multa tormenta requiescentis.</p>
<p>In Hispania nativitas beati Herminigildi, quem
<nobr><sub></sub></nobr> pater ejus Leovigildus Arianus, rex Gothorum, ob
fidei catholicae confessionem inexpugnabilem in carcerem
et in vincula conjecit. Ubi nocte Dominicae
resurrectionis jussu perfidi patris securi in capite
percussus, regnum coeleste pro terreno, rex et martyr,
intravit. Scribit beatus papa Gregorius in Dialogo
suo.</p>
<p>XVIII KAL. MAII.---Romae via Appia, in coemeterio
Praetextati, nativitas sanctorum Tiburtii, Valeriani
et Maximi, sub Almachio urbis praefecto. Quorum
primi fustibus caesi et gladio sunt percussi;
ultimus tandiu plumbatis verberatus, donec spiritum
redderet.</p>
<p>Interamnis sancti Proculi martyris</p>
<p><nobr><sub></sub></nobr> Item sanctae Domnae virginis, cum sociis virginibus
coronatae.</p>
<p>Apud Alexandriam beati Frontonis monachi Nitriensis.
Qui septuaginta monachos secum in eremum
abduxit, ut sequestrati ab hominibus, divinae
contemplationi vacarent. Sed cum eis alimenta
deessent, admonuit Dominus quemdam divitem
patremfamilias, ut servis suis fame laborantibus
alimenta dirigere curaret. Qui cum locum habitationis
eorum ignoraret, consilio amicorum prudentium
edoctus, septuaginta camelos victualibus oneratos
absque ullo humano ducatu in eremum direxit,
ut Deus omnipotens eos quo vellet sua providentia
perduceret. At illi, per devia et avia, recto
itinere usque ad cellam sanctorum pervenerunt.
<nobr><sub></sub></nobr> Quibus discretissimus Fronto conspectis Deo gratias
agens, et avaritiam cavens, dimidium omnium sibi
et suis assumpsit, dimidium vero camelis impositum
domino suo per ipsos remisit. Qui miraculo
simul et beneficio stupefactus, omnibus annis pari
modo sanctis Dei annonam subministravit. Qua recreati
et aliorum etiam religiosorum adminiculo
sustentati, in Dei servitio perstitere devoti.</p>
<p>XVII KAL. MAII.---In Perside, civitate Cordula,
nativitas Olympiadis et Maximi nobilium. Qui, jubente
Decio Caesare, fustibus caesi, deinde plumbatis,
ad ultimum capita eorum securibus tunsa sunt,
donec spiritum redderent.</p>
<p>In Tuscia nativitas sanctorum martyrum Maronis,
Eutychetis et Victorini. Qui cum beata Flavia Domitilla
<nobr><sub></sub></nobr> apud insulam Pontianam longum ducentes
exsilium, eamque in Christi confessione pio foventes
solatio, invidia atque insectatione Aureliani sponsi
et persecutoris ejus, quem illa ob Christum contempserat,
postmodum a principe Nerva eidem Aureliano
in servitutem traditi sunt. Quos ille primum
quasi servos per sua praedia singulos divisit, jussitque
eos terram fodere per diem, ad vesperum vero
cantabrum (<em>ita ms.</em>) manducare. Deinde quamplurimos
ad fidem Christi cum converterent, et populum
credentium ampliarent, repletus ira a diabolo, misit
qui vario genere poenarum interficerent. Nam Eutychen
[Eutycheten] in media via tandiu caedi jussit,
donec spiritum exhalaret. Cujus corpus rapuit populus
Christianorum. Victorinum vero apud locum
<nobr><sub></sub></nobr> quem Cotilias appellant, ubi aquae putentes emanant
sulphure, capite deorsum per horas tres suspensum,
jussit torqueri. Quod cum per triduum pro
nomine Christi perpessus fuisset, migravit ad Dominum.
Cumque una die jussu Aureliani corpus ejus
inhumatum jacuisset, venerunt Amiternenses populi
Christiani, et rapientes in suum territorium transtulerunt.
Maronem autem, misso amico suo nomine
Turgio, jussit idem Aurelianus duci et saxo ingenti
opprimi. Sed, protegente Domino, in nullo eum laedere
potuerunt. Quem consularis, accepto ab Aureliano
praecepto, interfecit. Corpus vero ejus populus
Christianus rapuit, et condigno honore apud urbem
Picenum in monte Aureo sepelivit.</p>
<p><nobr><sub></sub></nobr> In Hispaniis, civitate Caesaraugusta, nativitas
sanctorum octodecim martyrum, Optati, Luperci,
Successi, Martialis, Urbani, Juliae, Quintiliani, Publii,
Frontonis, Felicis, Ceciliani, Evotii, Primitivi,
Apodemii et reliquorum quatuor, qui omnes Saturnini
vocati esse referuntur.</p>
<p>XVI KAL. MAII.---In Achaia, civitate Corintho,
nativitas sanctorum Callixti, Charisii, Leonidis,
Christianae, Gallae, Theodori, qui omnes in mare
sunt demersi.</p>
<p>In Mauritania, sanctae Basiliae.</p>
<p>Romae, Aniceti papae: qui sedit in episcopatu annis
undecim, et temporibus Severi et Marci martyrio
coronatus, sepultus est in coemeterio Callixti. Hic
constituit ut clerus comam non nutriret secundum
<nobr><sub></sub></nobr> praeceptum apostolicum.</p>
<p>XV KAL. MAII.---In Antiochia nativitas sanctorum
Petri diaconi et Hermogenis, Petri, Fortunati
et Martiani.</p>
<p>In Africa, sancti Mappalici, qui cum aliis plurimis
est coronatus, ut de illis beatus Cyprianus, in epistola
ad martyres et confessores, hoc modo scribit
inter alia: Istum nunc beatissimum martyrem, et
alios principes ejusdem congregationis et comites, in
fide stabiles, in dolore patientes, in quaestione victores,
ut caeteri quoque sectemini, et opto pariter et
exhortor. Ut quos vinculum confessionis, et hospitium
carceris simul junxit, jungat etiam consummatio
virtutis et corona coelestis.</p>
<p>XIV KAL. MAII.---Apud Mesenam [Messanam],
<nobr><sub></sub></nobr> Apuliae civitatem, nativitas sanctorum martyrum
Eleutherii episcopi et Anthiae matris ejus. Qui in
Aquileia episcopus ordinatus, primum Felicem et
Correnum [Corebum] comites convertit ad fidem
Christi. Qui sub Adriano imperatore Romam perductus,
cum esset et sanctimonia vitae et miraculorum
virtute illustris, in confessione Christi lectum
ferreum ignitum, craticulam igni supposito, et sartaginem
oleo pice ac resina ferventem superans,
leonibus quoque projectus, sed eis mitigatis non
laesus, novissime una cum matre gladio jugulatur.</p>
<p>Romae, Parthenii et Calocerii [Caloceri].</p>
<p>Item Romae, Apollonii senatoris: qui sub Commodo
principe a servo proditus quod Christianus
esset, imperatoris ut rationem fidei suae redderet,
<nobr><sub></sub></nobr> insigne volumen composuit, quod in senatu legit, et
nihilominus sententia senatus pro Christo capite
truncatur; veteri apud eos lege obtinente, absque
negatione non dimitti Christianos qui semel ad eorum
judicium protracti fuissent.</p>
<p>In Salonica civitate nativitas sancti Septimi diaconi.</p>
<p>In Africa, Victoris cum sociis suis.</p>
<p>XIII KAL. MAII.---Apud Corinthum nativitas beati
Timonis de illis septem primis diaconibus.</p>
<p>In Armenia, civitate Militana [Melitinae], nativitas
sanctorum Hermogenis, Gaii, Expediti, Aristonici,
Rufi, Galatae, uno die coronatorum.</p>
<p><nobr><sub></sub></nobr> Caucoliberi Hispaniae nativitas S. Vincentii martyris.</p>
<p>XII KAL. MAII.---Romae, S. Victoris episcopi, qui
tertius decimus post beatum Petrum rexit Ecclesiam
annos decem, et sub Severo principe martyrio
coronatus est. Hic constituit ut sanctum Pascha die
Dominico celebraretur, et a quinta decima luna
primi mensis usque in vicesimam primam observaretur.
Quod eatenus sexta die Kal. Aprilis absque
ullius diei discretione vel lunae observatione celebratum
est. Et constituit ut, necessitate cogente,
sive in flumine sive in mari, sive in fontibus sub
Christiana confessione, quicunque homines ex gentilibus
venientes baptizarentur.</p>
<p>Item Romae, sanctorum martyrum Sulpitii et Serviliani.
<nobr><sub></sub></nobr> Qui praedicatione et miraculis beatae Flaviae
Domitillae ad fidem Christi conversi, quae etiam
sponsas eorum Theodoram et Euphrosynam ad
spem vitae aeternae et perseverantiam sanctae virginitatis
lucrata fuerat, persecutione Trajani, cum
nollent idolis immolare, a praefecto Urbis Aniano
capite caesi sunt. Quorum corpora Christiani rapientes,
posuerunt in praedio eorum, via Latina, milliario
secundo.</p>
<p>Eodem die in Galliis, civitate Ebrequnensi, nativitas
sancti Marcelli, primi ejusdem urbis episcopi et
confessoris. Qui divino jussu cum sanctis sociis
Vincentio et Domnio ex Africa veniens, maximam
partem Alpium Maritimarum, verbo et signis admirandis,
quibus usque hodie refulget, ad fidem Christi
<nobr><sub></sub></nobr> convertit. Ita ut baptisterium quod ipse apud
praefatam urbem condidit, in sacrosanctis Paschalis
festi vigiliis, divina virtute singulis annis aquis subitis
inundaretur, et per septem ejusdem solemnitatis
dies gratia exuberante permaneat. Venerabiles
socii ejus, apud Dimensium urbem conditi, gloriosis
nihilominus miraculis commendantur.</p>
<p>XI KAL. MAII.---In Asia nativitas sancti Maximini
martyris, qui tempore Decii imperatoris oblatus
est proconsuli, nomine Optimo. Qui cum ab eo
tormentis cogeretur ad sacrificandum idolis, et nollet,
in equuleo diu tortus, ad extremum lapidibus
est oppressus.</p>
<p>Apud Alexandriam nativitas sanctorum Fortunati,
Aratoris presbyteri, Felicis, Silvii, Vitalis, qui in
<nobr><sub></sub></nobr> carcere quieverunt.</p>
<p>Romae, sancti Sotheris papae, qui sedit in episcopatu
annos novem, sepultusque est in coemeterio
beati Callixti. Hic constituit ut nulla monacha pallam
sacratam contingeret in ecclesia, neque incensum
poneret.</p>
<p>In Perside nativitas sancti Simeonis episcopi Seleuciae,
et Ctesiphontis regalium civitatum. Qui persecutione
Saphoris [Saporis] regis Persarum, jubente
eodem tyranno, comprehensus ferroque onustus,
cum iniquis tribulationibus ejus aspectibus
exhibitus, de Domino Jesu Christo libera voce et
constantissima testaretur, primum carcerali ergastulo
cum aliis centum, e quibus alii episcopi alii
<nobr><sub></sub></nobr> erant presbyteri, alii diversorum ordinum clerici,
longo tempore maceratus est. Deinde omnibus ante
se trucidatis, ad extremum et ipse lictoris ictu percussus,
martyrii palmam assecutus est. Erat autem
sexta feria septimanae majoris, in qua ante Resurrectionis
festivitatem, annua passionis Christi memoria
celebratur. Passi sunt cum eo etiam Ustazadis
nutritius regis et major regiae domus, et Abdella
atque Ananias venerabiles senes, et Pusitius princeps
artificum regalium, eo quod videns praefatum
senem Ananiam sub ictu gladii trementem, exclamaverit
confidenter, dicens: Paululum, o senex,
claude oculos, et securus esto, mox Christi videbis
aspectum. Filia quoque ejusdem Pusitii, virgo
sacra, perempta est.</p>
<p><nobr><sub></sub></nobr> X KAL. MAII.---Romae, via Appia, in coemeterio
Callixti, nativitas sancti Gaii papae. Qui cum Ecclesiam
undecim annos, menses quatuor, dies duodecim
rexisset, martyrio coronatus est sub Diocletiano
imperatore. Frater autem ejus beatus Gabinius
presbyter, in multis clarissimus passionibus jam
finierat triumphum victoriae suae, sub eodem impio
principe, undecimo Kalendas Martii. Hic constituit
ut per omnes primum gradus ascenderet si quis
episcopus fieri mereretur, id est, ut esset ostiarius,
lector, exorcista, subdiaconus, diaconus, presbyter,
et libellum valde utilem de Incarnatione Domini 
conscripsit.</p>
<p>Item Agapiti pontificis, qui sedit Romae undecim
menses. Et ingressus Constantinopolim ad Justinianum
<nobr><sub></sub></nobr> imperatorem, Anthemium episcopum Constantinopolitanum,
qui duas naturas in Christo negabat,
deposuit, et in ejus loco Menam catholicum
consecravit.</p>
<p>In Perside, civitate Cordula, nativitas sanctorum
Parmenii, Helinae [Helimenae] et Chrysoteli presbyterorum,
et Lucae et Marci diaconorum de Babylonia.
Quorum primus praecisa etiam lingua loquebatur.
Omnes in equuleo suspensi et nexibus attracti
sunt. Deinde laminis ardentibus circa latera appositis
ustulati, et unguibus lacerati, ad ultimum gladio
trucidati sunt, praesente persecutore Decio. Scriptum
hoc est in passione sancti Laurentii.</p>
<p>Item in Perside, sanctorum martyrum plurimorum,
qui, jubente Saphore [Sapore] Persarum rege,
<nobr><sub></sub></nobr> annuo die cum passionis Dominicae memoria celebratur,
per totam Persidis regionem tenti ac pro
Christi nomine gladio sunt jugulati. In quo fidei
certamine passus est etiam Milesius [Milles] episcopus,
sanctitate et miraculorum gloria insignis. Acepsimas
quoque episcopus cum presbytero suo Jacobo,
et Mareas et Bicor nihilominus episcopi cum
clericis fere ducentis, et quinquaginta monachis,
etiam sacratis virginibus plurimis. Inter quas etiam
et sororem sancti episcopi et martyris Simeonis,
nomine Tarbuam [Tarbulam], cum pedisequa sua
stipitibus alligantes, serraquae findentes crudelissime
necaverunt.</p>
<p>Lugduno Galliae sancti Epipodii, qui persecutione
<nobr><sub></sub></nobr> Antonini Veri, post gloriosos quadraginta octo martyrum
agones, qui in eadem urbe passi sunt, cum
Alexandro charissimo collega tentus, ipso interim
in carcerem truso, primo os duris pugnorum ictibus
caesus, deinde equulei extensione vexatus, postremo
martyrium capitis abscissione complevit.</p>
<p>IX KAL. MAII.--- <small>[Note: <nobr><sub></sub></nobr> Vide Rabani Martyrologium.]</small> In Perside, civitate Diospoli,
passio sancti Georgii martyris, qui sub Datiano,
rege potentissimo, qui dominabatur super septuaginta
reges, multis miraculis claruit, plurimosque
ad fidem Christi convertit, simul et Alexandram,
ipsius Datiani uxorem, usque ad martyrium confortavit.
Ipse vero post multos et inauditos agones
novissime decollatus, martyrium suum sanguinis effusione
consummavit. Cujus gesta passionis, etsi
<nobr><sub></sub></nobr> inter apocryphas connumerantur scripturas, tamen
illustrissimum ejus martyrium inter coronas martyrum
Ecclesia Dei venerabiliter honorat.</p>
<p>Romae, sancti Naboris. In Alexandria Coronae martyris.</p>
<p>In Gallia, civitate Valentia, Felicis presbyteri,
Fortunati et Achillei diaconorum. Qui a beato Irenaeo
Lugdunensi episcopo et martyre ad praedicandum
verbum Dei missi, cum maximam partem supradictae
urbis ad fidem Christi convertissent, a
duce Cornelio in carcerem trusi, deinde durissima
nervorum flagellatione diutissime verberati sunt.
Post etiam revinctis post terga manibus, renibus
cruribusque confractis, circa rotarum vertiginem
astricti, fumi quoque amaritudine supposita die ac
<nobr><sub></sub></nobr> nocte continuata, equulei extensione suspensi, ad
extremum gladio perempti sunt. In Fontenella monasterio
sancti Wolframi episcopi, praeclari in miraculis
et doctrina viri.</p>
<p>VIII KAL. MAII.---In Babylone, metropoli Chaldaeorum,
Ananias, Azarias, Misael, qui ab ipsis nominibus
immutatis Sydrach, Mysach et Abdenago
nuncupati sunt, de camino ignis ardentis sunt liberati.</p>
<p>In Alexandria, Victoris, Zotici cum aliis plurimis.</p>
<p>In Africa, Faustini, Victorini et aliorum plurimorum
martyrum.</p>
<p>Apud Lugdunum Clavatum, nativitas S. Alexandri
medici, civis Pergamensis, qui tertio post passionem
Epipodii die productus e carcere, primo ita laniatus
<nobr><sub></sub></nobr> est crudelitate verberantium, ut carne soluta costarum,
patefactis visceribus, secreta omnino panderentur.
Dein crucis affixus patibulo beatum spiritum
exanimatus emisit. Passi sunt cum eo alii numero
triginta quatuor.</p>
<p>In Britannia depositio Melliti episcopi, qui tertius
post Augustinum, primum Anglorum episcopum,
Dorvernensem rexit Ecclesiam.</p>
<p>VII KAL. MAII.---Apud Alexandriam nativitas
S. Marci evangelistae. Qui discipulus et interpres
apostoli Petri, rogatus Romae a fratribus scripsit
Evangelium. Quo assumpto perrexit in Aegyptum, et
<nobr><sub></sub></nobr> primus Alexandriae Christum annuntiavit. Meminit
et hujus Marci Petrus in prima Epistola, sub nomine
Babylonis figurate Romam significans: <em>Salutat vos
quae est in Babylone Ecclesia, et Marcus filius maximus
[meus</em>]. Qui constitutis et confirmatis Ecclesiis per
Libyam, Marmaricam, Hammoniacam, Pentapolim,
Alexandriam atque Aegyptum universam, ad ultimum
tentus est a paganis, qui remanserant Alexandriae.
Qui videntes eum die sancto VIII Kal. Maii
missas facientem, miserunt funem in collo ejus et
trahebant eum ad loca Bucoliae, quae erant juxta mare
sub rupibus ubi erat ecclesia constructa. Et inter
trahendum insultantes dicebant: <em>Trahamus bubulum
ad loca buculi.</em> Hoc autem ideo quia statura procerus
erat. Et prae nimio cruciatu, defluebant carnes ejus
<nobr><sub></sub></nobr> in terram, ac saxa inficiebantur sanguine. Vespere
autem facto, miserunt eum in carcerem, ubi circa
mediam noctem, primo angelica visitatione confortatus,
deinde ipso Domino sibi apparente ad coelestia
regna vocatus est. At mane, dum traheretur ad loca
Bucoliae, gratias agens et dicens: <em>Domine, in manus
tuas commendo spiritum meum,</em> defunctus est, et a
viris religiosis sepultus in loco lapidis excisi cum
gloria. Ordinaverat autem pro se Alexandriae episcopum
Anianum. Alios quoque longe lateque episcopos
et presbyteros et diaconos Ecclesiis dederat.
Passus est autem octavo Neronis anno.</p>
<p>In Syracusa civitate Siciliae nativitas sanctorum
Evodii, Hermogenis et Callixtae.</p>
<p>In Perside S. Georgii martyris, juxta Kalendarium
<nobr><sub></sub></nobr> sagacissimi Hieronymi. Cujus passio apud Romanos
et pene alios omnes IX Kalendarum Maiarum, ut superius
notatum est, celebris habetur. Quod idcirco
significandum putavi, ut patriarcha noster Hatto
Magontiacensis, qui hoc anno item ab incarnatione
Domini <small>[Note: <nobr><sub></sub></nobr> Hic videtur numerus anni excidisse.]</small>, caput ejus et aliud quoddam membrum
cum plurimis et maximis sanctorum reliquiis in
Alemanniam ad novum monasterium suum a Formoso
apostolico impetratis asportavit. In ejus solemnitate.
S. Georgii videlicet, indicenda, caute se agat, quia
et plures in hac die ipsius natalitia celebrare consueverunt.
Et festivitas S. Marci evangelistae a supradicto
Hieronymo sancto, priori die, id est octavo
Kalendarum Maiarum, auctoritate Eusebii Caesariensis
designata est.</p>
<p><nobr><sub></sub></nobr> Roma Litania major. Cujus causae qui nos,
utpote barbari et in extremo mundi climate positi,
sumus ignari, vel ejus quae ante ascensionem Domini
religionis gratia videtur instituta, ut si quid
culpae sordidantis in diebus indulgentiae contractum
videatur, vel hoc triduano jejunio diluatur, hic rationem
secundum traditionem majorum commodum
duximus aperire. S. Avitus Viennensis episcopus
refert in quadam homilia quam de Rogationibus scripsit,
has ipsas Rogationes, quas ante ascensionis Dominicae
triumphum celebramus, a Mamerto ipsius
Viennensis urbis episcopo, cui et hic eo tempore
<nobr><sub></sub></nobr> praeerat, institutas fuisse, dum urbs illa multis terreretur
prodigiis. Nam terraemotu frequenti quatiebatur,
sed cervorum atque luporum feritas portas
ingressa, per totam, ut scripsit, urbem nihil metuens
oberrabat. Cumque haec per anni circulum gererentur,
advenientibus Paschatis solemnitatibus exspectabat
misericordiam Dei plebs tota devote, ut vel hi
magnae solemnitatis dies huic terrori terminum darent.
Sed in ipsa gloriosae noctis vigilia, dum missarum
celebrarentur solemnia, subito palatium regale
intra muraneum divino igne succenditur. Pavore
omnibus perterritis et ecclesia egressis, credentibus
ne aut hoc incendio urbs tota consumeretur, aut
certe disrupta tellure dehisceret sanctus sacerdos,
prostratus ante altare, cum gemitu et lacrymis Domini
<nobr><sub></sub></nobr> misericordiam deprecatur. Quid plura? Penetravit
excelsa poli oratio pontificis inclyti, restinxitque
domus incendium flumine profluentium lacrymarum.
Cumque haec agerentur, appropinquante ascensione,
ut jam diximus, majestatis Dominicae, indixit populis
jejunium, instituit orandi modum, edendi seriem,
erogandi hilarem dispensationem. Cessantibus inde
quoque terroribus, per cunctas provincias dispersa
facti fama cunctos sacerdotes imitari commonuit,
quod sacerdos fecit ex fide. Quae Litania usque nunc
in Dei nomine per omnes ecclesias in compunctione
cordis et contritione spiritus celebratur.</p>
<p>VI KAL. MAII.---Romae nativitas S. Anacleti
papae: qui duobus [<em>Beda,</em> quartus post B. Petrum
cum Ecclesiam rexisset annis [<em>Beda,</em> novem] duodecim,
<nobr><sub></sub></nobr> persecutione Domitiani, martyrio coronatus est.
Hic memoriam B. Petri construxit, et composuit
loca ubi episcopi reconderentur. Hic presbyter a B.
Petro est ordinatus. Hic ad sacrificandum idolis ductus,
sacrificavit; deinde poenitentia ductus, pro confessione
verae fidei capite truncatus est.</p>
<p>Ipso die nativitas S. Marcellini papae, qui cum
Ecclesiam novem annos et menses quatuor rexisset,
temporibus Diocletiani et Maximiani, ab eodem
Diocletiano, pro fide Christi cum Claudio et Cyrino
et Antonio capite truncatus est, et post dies triginta
quinque sepultus via Salaria, in cubiculo, a Marcello
presbytero et diaconibus cum hymnis. Quo tempore
fuit magna persecutio, ita ut intra mensem decem
et septem millia martyrio coronarentur.</p>
<p><nobr><sub></sub></nobr> In Gallia Richarii episcopi et confessoris.</p>
<p>V KAL. MAII.---Romae nativitas S. Anastasii
papae: qui post B. Petrum quadragesimus primus,
sedit in episcopatu annos tres, dies decem. Hic Manichaeos
in urbe Roma inveniens damnavit, et constitutum
fecit ut nullus transmarinus in clericatum
susciperetur, nisi quinque episcoporum designaret
chirographum.</p>
<p>In Nicomedia, S. Anthimi episcopi et martyris, qui
persecutione Diocletiani ob confessionem Christi
martyrii gloriam capitis obtruncatione accepit.
Quem tanquam bonum pastorem viam martyrii
praeeuntem, universa pene gregis multitudo secuta
est. Quorum alios praefatus tyrannus apud eamdem
<nobr><sub></sub></nobr> civitatem tunc temporis residens, gladio obtruncari,
alios ignibus conflagrari, alios naviculis impositos,
pelago fecit immergi, ipsis fidelium turbis tanta per
Dei gratiam fide inflammatis, ut nec interrogari se
paterentur, sed ultro vel flammis irruerent, vel caedentibus
gladiis cervices objectarent. Scriptum in
Historia ecclesiastica, libro septimo.</p>
<p>In Tharso Ciliciae, nativitas S. Castoris. In Lydia
Genesii, Sodalis, Zotici, Elpidii et Eutychii.</p>
<p>IV KAL. MAII.---Apud Ravennam nativitas S. Vitalis
martyris, cum [patris] SS. Gervasii et Protasii.
Qui militaris cum Paulino judice Ravennam ingressus
est, et cum videret in conspectu judicis sui Christianum
nomine Ursicinum, arte medicum, natione Ligurium,
post nimia tormenta capitalem accepisse
<nobr><sub></sub></nobr> sententiam (locus autem ubi decollabantur Christiani
hoc habebat vocabulum ut diceretur, ad Palmam,
eo quod arbores antiquae palmae illic essent): ille
igitur, ut diximus, post nimia tormenta decollandus
cum veniret ad Palmam, expavit, et dum mallet
male evadere, exclamavit voce magna Vitalis dicens.
Noli, noli, Ursicine medice, qui alios curare consuevisti,
teipsum aeternae mortis jaculo vulnerare, et
qui per passiones nimias venisti ad Palmam, coronam
perdere a Domino tibi praeparatam. Audiens
haec Ursicinus genu posuit, et spiculatorem ut feriret
hortabatur, agens poenitentiam quod expavisset, et
sic Christi martyrem se fecit. Statimque B. Vitalis
corpus ejus rapiens, et intra Ravennatium urbem
sepeliens, ad judicem ultro venire contempsit. Ideoque
<nobr><sub></sub></nobr> a Paulino consulari tentus, post equulei tormenta
jussus est perduci ad Palmam, et facta fovea
profunda, quousque perveniretur ad aquam, ibi supinus
depositus et terra ac lapidibus est oppressus.
Beata vero Valeria uxor ejus, cum post mortem
viri Mediolanum tenderet, Sylvano sacrificantes
incurrit. Qui cum eam deponentes de saumario
hortarentur de idolothytis manducare, nec sibi omnino
licitum esse testaretur, quia esset Christiana,
tanta ab eis caede mactata est, ut vix seminecem
eam sui homines ad Mediolanensem urbem perducerent,
ita ut intra biduum migraret ad Dominum.</p>
<p>Alexandriae, S. Theodorae virginis. Quae sacrificare
contemnens, in lupanar tradita, miro Dei favore erepta
est. Astante quippe jam ad ostium cellae multitudine
<nobr><sub></sub></nobr> juvenum impudicorum, repente quidam a
fratribus Didymus nomine, plenus fide, divinitus inspiratus,
sumpto militari habitu, primus lupanar
irrupit, et sanctae virgini cur venisset exponens, illi
militares imposuit exuvias, ipse virginali veste induitur.
Sic virgo egressa et a nullo agnita, ad civitatem
fugiens, evasit. Didymus praesidi exhibitus, et
omne factum constanter exponens, Christianum se
esse confessus, abscisso capite igni traditus est.
Beata quoque virgo, quae pro tuenda virginitate ex
lupanari fugerat, amore coronae continuo ad stadium
regressa, simul cum Didymo percussa et simul est
coronata.</p>
<p>In Pannonia, Eusebii episcopi, Tiballi et Pollionis.</p>
<p><nobr><sub></sub></nobr> In Africa, provincia Numidia, sanctorum Manilii,
Donati, Maurilii, Luciani, Victorini, Narciae virginis
et aliorum septuaginta duorum.</p>
<p>Item Luciani cum aliis ducenti et septuaginta.</p>
<p>In Tarso Ciliciae, Malinae cum aliis centum septuaginta
et aliorum multorum.</p>
<p>III KAL. MAII.---In Papho insula, nativitas sancti
Tychici apostolorum discipuli.</p>
<p>Apud Alexandriam nativitas sanctorum Germani
presbyteri, Prosdoci diaconi.</p>
<p>In Perusio Tusciae, Valentini et Martiani.</p>
<p>In Bononia, Vitalis et Agricolae.</p>
<p>In Numidia, apud Cirtensem coloniam, sanctorum
martyrum Agapii et Secundini episcoporum. Qui
persecutione Valeriani post longum exsilium apud
<nobr><sub></sub></nobr> praefatam urbem, in qua tunc maxime gentilium
caeco furore et officiis militaribus ad tentandum
justorum fidem rabies diaboli infestantis inhiabat,
ex illustri sacerdotio effecti sunt martyres gloriosi.
Passi sunt in eorum collegio Aemilianus miles, Tertulla
et Antonia sacrae virgines, et quaedam mulier
cum suis geminis.</p>
<p>II KAL. MAII.---In civitate Sanctonis nativitas S.
Eutropii martyris. Qui a beato Clemente, apostolorum
successore, ad episcopatum consecratus et in
Gallias praedicandi gratia directus, impleto hujus
officii munere, insurgentibus paganis, quos auctor
invidiae credere non permisit, ictu securis colliso capite
victor occubuit.</p>
<p>In Alexandria nativitas sancti Aphrodisii presbyteri
<nobr><sub></sub></nobr> et aliorum triginta.</p>
<p>Romae depositio Quirini episcopi.</p>
<p>Passio sanctorum Mariani et Jacobi, quorum prior
lector, sequens diaconus erat. Et cum jam pridem
infestationes Decianae persecutionis in confessione
Christi evicisset, iterum cum charissimo collega tentus,
apud Cirtensem coloniam, post dira et exquisita
supplicia, ita ut Marianus per summos apices pollicum
suspensus, et gravi pondere pedibus innexus,
crudelissime torqueretur, tum caeteri in carcere macerati
sunt, sed divinis revelationibus mirabiliter
confortati; deinde Lambelisitanam urbem ad praesidem
directi, et rursum longo tempore carcerali
ergastulo mancipati, sed iterum divinis revelationibus
allevati, novissime cum multis aliis gladio consummati
<nobr><sub></sub></nobr> sunt.</p>
<br> <h4><center>MAIUS.
<em>Mensis Maii habet dies</em> XXXI, <em>lun.</em> XXX. </center></h4>
<p>KAL. MAII.---Pausatio Jeremiae prophetae. Initium
praedicationis Domini nostri Jesu Christi. Natale apostolorum
Philippi et Jacobi. Ex quibus Philippus cum
totam pene Scythiam ad fidem Christi convertisset,
diaconibus, presbyteris et episcopis ibi constitutis,
reversus est ad Asiam. Ubi continuae praedicationi
per aliquot annos insistens, multitudinem populorum
<nobr><sub></sub></nobr> Christo, laboribus piis semper inserviens, lucratus
est. Quique apud Hierapolim Asiae civitatem <small>[Note: <nobr><sub></sub></nobr> Confunditur hic Philippus apostolus cum Philippo diacono. Vide Baronium.]</small> dormivit
cum patribus suis, exstincta haeresi Ebionitarum,
qui Christum Jesum ante incarnationis tempus
fuisse negabant, et sepultus est in pace. Jacobus
vero qui et frater Domini dicitur, pro eo quod filius
materterae ejus Mariae perhibetur, cognomento Justus,
post passionem Domini statim ab apostolis Hierosolymorum
episcopus est ordinatus. Hic de utero matris
sanctus fuit. Vinum et siceram non bibit, carnem
nullam comedit, nunquam attonsus est, nec
unctus unguento, nec usus balneo. Huic soli licitum
erat ingredi Sancta sanctorum. Siquidem vestibus
laneis non utebatur, sed lineis. Sed cum publice in
concilio compelleretur, ut Dominum Jesum Christum
<nobr><sub></sub></nobr> et Filium Dei esse denegaret, et ille voce maxima
protestaretur ad populum dicens: <em>Quid me interrogatis
de Filio hominis? Ecce ipse sedet a dextris virtutis,
et venturus est in nubibus coeli;</em> praecipitatus de
pinna templi, confractis cruribus, adhuc semianimis,
tollens ad coelum manus diceret: <em>Domine, ignosce
eis, quod enim faciunt nesciunt,</em> fullonis fuste in cerebro
percussus, occubuit. Hic est de quo et apostolus
Paulus scribit ad Galatas: <em>Alium autem apostolorum
vidi neminem nisi Jacobum fratrem Domini</em>
<strong>(Gal. I)</strong>. Et apostolorum super hoc Acta crebrius
testantur. Evangelium quoque, quod appellatur secundum
Hebraeos, et a beato Hieronymo in Graecum
sermonem Latinumque translatum est, post resurrectionem
Salvatoris de eo refert: Dominus autem
<nobr><sub></sub></nobr> venit ad Jacobum Justum, et apparuit ei. Juraverat
autem Jacobus se non comesturum panem ab illa
hora qua calicem Domini biberat, donec videret
eum resurgentem a mortuis. Rursumque post paululum:
Afferte, ait Dominus, mensam et panem.
Statimque additur: Tulit panem et benedixit et fregit,
et dedit Jacobo Justo, dixitque ei: Frater mi,
comede panem tuum, quia resurrexit Filius hominis
a dormientibus. Inde est, ut quidam existimant,
quod in Epistola Pauli ad Corinthios [ubi] specialiter
ei dicitur apparuisse, sic scriptum est: <em>Deinde visus
est a Jacobo</em> <strong>(I Cor. XV)</strong>. Triginta itaque annis Hierosolymitanorum
rexit Ecclesiam, id est usque ad
septimum Neronis annum, et juxta templum ubi
praecipitatus fuerat, sepultus. Scripsit autem unam
<nobr><sub></sub></nobr> tantum Epistolam, quae de septem Canonicis est.</p>
<p>In Gallia, territorio Vivariensi, S. Andeoli subdiaconi.
Quem misit ab Oriente sanctus Polycarpus
Smyrnensis episcopus, discipulus beati Joannis apostoli,
cum beato Benigno et Andochio presbyteris,
et Thyrso diacono, ad praedicandum verbum Dei in
Gallia. Cujus praedicatione Caesar Severus comperta,
spinosis fustibus crudelissime flagellatum in carcerem
tradi praecepit. Et alia die productum cum videret
superari non posse, jussit ad similitudinem
gladii de ligno durissimo ensem fieri, et in crucis
modum ejus caput findi. Quod cum factum fuisset,
<nobr><sub></sub></nobr> eliso in terram cerebro, gloriosa morte translatus
est ad vitam aeternam. Item Jerosolymis passio sancti
Judae sive Quiriaci episcopi, cui revelatum est
lignum Dominicae crucis, et Annae matris ejus, omnimodis
passionibus cruciatae.</p>
<p>Item in Galliis, territorio Sidunensi, loco Agauno,
passio Sigmundi [Sigismundi] regis, filii Gundewaldi
regis Burgundionum. Qui cum se cerneret Francis
resistere non posse, solus fugiens, coma deposita,
habitum religionis suscepit, et jejuniis, vigiliis atque
orationibus die noctuque vacans, captus a Francis
cum uxore ac filiis in puteum demersus occubuit.
Postea vero cuidam abbati revelatus, et ab eo reverenter
sepultus, etiamnum miraculis claret: adeo
ut frigoretici ab eo quasi specialem expetere soliti
<nobr><sub></sub></nobr> sint medicinam, et fideliter expetentes nequaquam
priventur eadem.</p>
<p>VI NON. MAII.---Nativitas S. Patris nostri Athanasii
Alexandrinae urbis episcopi et confessoris; qui
multa Arianorum perpessus insidiis, et maxime
Constantii imperatoris, adeo ut sex continuis annis
in lacu cisternae non habentis aquam, nunquam solem
conspiciens, latitaverit, totis regni viribus in
ejus necem conspirantibus. Sed et ibi a quadam ancilla
patrisfamilias, qui ei latebram praebere curaret,
proditus, sed divina se gratia protegente servatus,
et in sedem suam, Constante Galliarum principe
apud fratrem Constantium impetrante, restitutus.
Rursumque post mortem illius ob constantiam catholicae
fidei fugatus, usque ad imperium Joviani latuit.
<nobr><sub></sub></nobr> A quo honorificis et officiosissimis litteris requisitus,
ecclesiarum disponendarum statutus in sede sua potestatem
accepit. Anno autem sacerdotii sui quadragesimo
et ultra, post multos agones multasque patientiae
coronas, quievit in pace, temporibus Valentiniani
et Valentis imperatorum, Vitam sancti Antonii
anachoretae futuris generationibus profuturam,
eleganti sermone, et plurima sapientia refertam,
scriptam relinquens.</p>
<p>Item Alexandriae Saturnini et Neopolis, qui in
carcere requierunt.</p>
<p>Antissiodoro, Optati episcopi et Sanctiani presbyteri.</p>
<p>V NON. MAII.---Hierosolymis, inventio sanctae
crucis Domini nostri Jesus Christi ab Helena regina, post
<nobr><sub></sub></nobr> passionem Domini anno ducentesimo tricesimo tertio,
regnante Constantino imperatore, filio ejusdem
Helenae. Quam post tam diuturna tempora divina
revelatione repertam, et resuscitatione mortui comprobatam,
ac per medium divisam, ita cuncto orbi
curavit exhibere salubrem, ut pars Hierosolymis in
loco Dominicae passionis relicta, Orientalibus et
Austrinis non fieret elongata, et pars Constantinopolim
ad filium deportata, Septentrionalibus et Occidentalibus
esse videretur ad invisendum aliquantulum
propinquata. Quae Dominica crux in materia
insensata vim sensatam et procul dubio vivam retinens,
ita ut ex illo tempore innumeris pene quotidie
hominum votis lignum suum accommodet, ut [et]
<nobr><sub></sub></nobr> detrimenta non sentiat, et quasi intacta permaneat,
jugiter dividua sumentibus, et semper tota venerantibus;
sed istam imputribilem virtutem et indetribilem
soliditatem de illius profecto sanguine creditur
accepisse qui passus mortem non vidit corruptionem,
imo cunctis in se credentibus immortalitatem providit
et incorruptionem.</p>
<p>Eodem die Romae, via Nomentana, milliario septimo,
nativitas S. Alexandri papae. Qui Romanae Ecclesiae
episcopatum, quintus post beatum Petrum,
annos decem, menses duos, dies decem, sanctitate
incomparabilis, rexit, et fide clarissimus maximam
partem senatorum Urbis convertit ad Dominum.
Hic constituit aquam sparsionis cum sale benedici
in habitaculis fidelium, et passionem Domini miscuit
<nobr><sub></sub></nobr> in praedicatione sacerdotem cum missae celebrantur.
Qui, jubente Trajano Caesare, ab Aureliano,
comite utriusque militiae, carceri mancipatus, et
inde per coelestem nuntium, ad domum Quirini tribuni,
ubi beatus Hermes praefectus in custodia tenebatur,
perductus, postquam filiam ipsius Quirini
nomine Balbinam in nomine Domini nostri Jesu
Christi a struma colli sanavit, et nutricem ejus
illuminavit, ipsumque Quirinum in fide Christi
confortavit, et eos quos carcer incluserat baptizatos
inde liberavit: inter quos etiam duos sanctissimos
presbyteros Eventium et Theodolum, idem Quirinus
adhuc gentilis constrictos habuit; post haec omnia
et multa alia apostolice facta, exhibitus est ipsi Aureliano
cum duobus supradictis presbyteris, et in
<nobr><sub></sub></nobr> equuleum levatus, tortus ungulis, atque lampadibus
gravissime est attrectatus. Cumque nullas voces
emitteret, dixit ei Aurelianus: Quare taces?
Sanctus Alexander respondit: Quia tempore orationis
Christianus homo cum Deo loquitur. Tunc
eo deposito, jussit applicari Eventium et Theodulum,
et interrogavit eum: Qui sunt isti? Sanctus
Alexander dixit: Ambo viri sancti, ambo
presbyteri. Quos etiam ipsos cum in confessione
Christi constantissimos inveniret, jussit furnum
acriter incendi, et beatos Alexandrum et Eventium
ligatos in medio praecipitari. Ad quos invictus
Theodulus sponte prosiluit in flammas, cumque non
laederentur ab igne, fecit Aurelianus beatissimum
Alexandrum punctis creberrimis per cuncta pungi
<nobr><sub></sub></nobr> membra donec deficeret, sanctos autem duos presbyteros
gladio consummari. Quorum corpora Severina
religiosa femina colligens, beatum Alexandrum
atque Eventium in uno sepulcro, sanctum
vero Theodulum in altero diligenti accuratione commendavit.</p>
<p>Ipso die, nativitas sancti Juvenalis episcopi.</p>
<p>In Asia, sancti Hermogenis de antiquis.</p>
<p>Antissiodoro, depositio sanctorum Eusebii presbyteri
et Aviti diaconi.</p>
<p>Eodem die Heraclii martyris.</p>
<p>IV NON. MAII.---In Palaestina, civitate Gaza, nativitas
sancti Sylvani ejusdem urbis episcopi, qui
<nobr><sub></sub></nobr> persecutione Diocletiani cum plurimis clericorum
suorum martyrio coronatus est.</p>
<p>Item in Metallo Fanensi [Phennensi], sanctorum
quadraginta martyrum, qui simul capite caesi sunt.</p>
<p>Hierosolymis, Quiriaci episcopi, cognomento Judae,
qui posteaquam Dominicam crucem reperit, et in
fide Christi profecit, a beato Eusebio, Romanae
urbis episcopo, Hierosolymorum est antistes ordinatus.
Cujus fama Julianus Apostata cognita, cum
ad bellum Persicum, ubi et divinitus est interemptus,
tenderet, jussit eum ad se perduci. Quem cum
nullis terroribus aut promissionibus a confessione
Christi posset immutare, jussit dextram ejus abscindi
manum, dicens: In hac manu multas scribens
epistolas, multos separavit a sacrificiis deorum.
<nobr><sub></sub></nobr> Sed videns eum immobilem et fixum in Christo perseverare,
jussit plumbum bulliens in os ejus infundi,
ut et interiora viscera ejus conflarentur. Cumque ne
sic quidem ejus constantiam emollire valuisset,
jussit grabatum aereum afferri, et in eo sanctum virum
extendi, et substerni carbones ignis, et spargi
super eum sal et adipem, et desuper virgis caedi.
Matrem autem ejus haec omnia perseveranter aspectantem,
et non solum impavidam, sed etiam constantissimam
permanentem, ac filium materno affectu
confortantem, jussit impiissimus tyrannus per
capillos suspensam, pene tribus horis ungulari, et
lampades magnas, flamma ardentes, lateribus ejus
applicari. Quae in gratiarum actione inter tam immanes
cruciatus perseverans, immaculatum Deo
<nobr><sub></sub></nobr> reddidit spiritum. Tunc praecepit Julianus nequissimus
fossam fieri altam, et vocavit plurimos incantatores
serpentium, et jussit eos nequissimos serpentes
afferre, et mitti in fossam et sanctum Quiriacum projici
in medio eorum. Cumque serpentes divino nutu mortificati
fuissent, et Ammon serpentarius ad tantum
miraculum credidisset, capite plexus est. Tunc Julianus
consueto sibi more beatum Quiriacum compellans,
ut Crucifixum negaret, et ab eo digna invectione
coercitus, jussit cacabum magnum impletum
oleo calefieri, et in eum sanctum Quiriacum mitti.
Sed cum nimium ferbuisset cacabus, ita ut astantes
calorem sustinere non possent, dixit sanctus:
Longe recedite, filioli, ut nemo confletur ex vobis,
et faciens in fronte sua signum crucis, ingressus est
<nobr><sub></sub></nobr> in cacabum quasi ad lavacrum. Cumque nec sic nocitus
fuisset, jussit eum tyrannus de macroconto in
pectus percuti. Qui percussus in voce confessionis
emisit spiritum, et cum triumpho martyrii pervenit
ad Christum. Dies passionis ejus secundum alios hic,
secundum Martyrologium vero S. Hieronymi Kalendis
Maii celebris habetur.</p>
<p>Item die suprascripto, Nicomediae, sanctae Antoninae.
Quae nimium torta, et variis cruciatibus afflicta,
brachio tribus diebus suspensa, et in carcere
biennio detrusa, a Priscilliano praeside ad ultimum
flammis exusta est.</p>
<p>Eodem die in Nicorio [Norico] Ripensi, loco Lauriaco,
nativitas sancti Floriani: qui tempore Diocletiani
<nobr><sub></sub></nobr> et Maximiani imperatorum, saeviente iniquissimo
praeside Aquilino, jussus est ad collum saxo
ligato post nimias caedes et lacerationes in flumen
Anisum praecipitari. Cumque lictores, divino metu
pavefacti, impium facinus exhorruissent, quidam
juvenis audacior et infelicior caeteris, praecipitavit
eum de ponte in fluvium, et statim oculi ejus crepuerunt:
unda vero famulatrix corpus sancti martyris
in quodam secretiori loco saxo eminentiori deposuit,
ubi ei tandiu aquila exhibuit custodiam, donec
ipse cuidam religiosae feminae eumdem demonstravit,
et ei de transferendo corpore suo mandavit.</p>
<p>III NON. MAII.---A Bethania, in monte Oliveti
juxta Hierosolymam sita, ascensio Domini nostri
Jesu Christi in coelum. Ubi cum ecclesia regio cultu
<nobr><sub></sub></nobr> constructa visatur et tecta, proprie locus ille, in quo
novissime stetit et unde ad coelos corpus incorruptivum
libravit, ita sacratus divinae majestatis impressione
creditur, et ab incredulis etiam cernitur,
ut nunquam desuper tectum sustinere, aut deorsum
marmor, aut aliud pavimentum recipere patiatur,
sed in media basilica Dei et hominis ultima vestigia
arenae cernantur omni tempore impressa, ut locum
ipsum adeuntes non immerito possint in hanc propheticae
laudationis vocem erumpere: <em>Adoravimus
in loco, ubi steterunt pedes ejus</em> <strong>(Psal. CXXXI.)</strong></p>
<p>Apud Alexandriam nativitas sancti Euthymii
diaconi, in carcere quiescentis.</p>
<p>Thessalonicae, Irenaei et Peregrini atque Irenes
igni combustorum.</p>
<p><nobr><sub></sub></nobr> In Gallia quae dicitur Provincia, civitate Arelatensi,
sancti Hilarii episcopi, magni, docti et praeclarissimi
viri. Qui paupertatis amator, et erga
inopum provisionem, non solum mentis pietate,
sed et corporis sui labore sollicitus erat. Nam pro
reficiendis pauperibus etiam rusticationem contra
vires suas et usum, homo genere clarus et longe
aliter educatus, exercuit. Sed nec in spiritualibus
neglexit: nam et in docendo gratiam habuit, et
absque personarum acceptione omnibus castigationem
ingessit. Pelagianam quoque haeresim in
Collatore maxime deprehendit et corrigere sategit.
Inter sua vero Opera ad multorum utilitatem, necessario
opere, Vitam sancti Honorati decessoris
sui ingenio immortali composuit. Moritur Valentianiano
<nobr><sub></sub></nobr> et Martiano imperatoribus.</p>
<p>Viennae Nectarii et Nicetii episcoporum.</p>
<p>Antissiodoro passio sancti Joviani confessoris.</p>
<p>II NON. MAII.---Romae, ante portam Latinam,
passio sancti Joannis apostoli. Qui ab Epheso, ubi
manere consueverat, jussu Domitiani, fratris Titi,
secunda in Christianos persecutione quam ipse
post Neronem exercuit, ad urbem Romam perductus,
praesente senatu ante portam Latinam in ferventis
olei dolium missus est, agente hoc impio
principe qui Christianorum infestissimus persecutor
erat, ut tam valido capite detruncato, infirmiora
cederent Ecclesiae membra. Sed beatus apostolus
tam illaesus a poena immanissima exiit, quam a
<nobr><sub></sub></nobr> corruptione carnis permansit immunis. Tunc in
Pathmum insulam relegatus exsilio, Apocalypsin
vidit et scripsit. Ad commendandam ergo ipsius
dignam memoriam et apostolicam in fide et confessione
Domini nostri Jesu Christi constantiam, Christiani
basilicam, ipsius nomine ac memoria gloriosam,
in supra dicto loco ante portam Latinam praeclaro
opere condiderunt, ubi festivum concursum
pridie nonas Maias annuatim usque hodie facere
non desistunt; quod et in plurimis Ecclesiae catholicae
locis religiose solet actitari. Post mortem vero
Domitiani, omnibus ejus constitutis senatus judicio
cassatis, inter alios diversis ex causis ab eo damnatos
et in exsilia detrusos, etiam beatus apostolus
Joannes indulgentia Nervae imperatoris dimissus, et
<nobr><sub></sub></nobr> ad Ephesum redire permissus, Ecclesiam, ad tempus
absentia sua destitutam et contristatam, adventu
suo laetificavit, et exemplis instructam dictis et
scriptis in perpetuum confortavit. Porro propter
nimiam crudelitatem, et impiissimi persecutoris
ejus Domitiani facinora, in eo, ut historiographi referunt,
et domus et nomen Caesarum defecit. Ut
vero etiam postea reges Romanorum Caesares appellarentur,
antiqua consuetudo et maxime apud
barbaras nationes obtinuit.</p>
<p>Eodem die nativitas beati Evodii Antiochenae Ecclesiae
episcopi, qui primus ab apostolis ibi est ordinatus
episcopus. De quo ipse Paulus Philippensibus
scribens ait: <em>Evodium rogo, et Syntychen deprecor,
idipsum sapere in Domino Jesu Christo</em> <strong>(Philipp.
<nobr><sub></sub></nobr> IV)</strong>.</p>
<p>Item nativitas beati Lucii Cyrenensis, qui apud
Cyrenen primus episcopus a sanctis apostolis est
constitutus. Quem etiam in Actibus apostolorum
<strong>(cap. XIII)</strong> sanctus Lucas evangelista in catalogo
virorum commemorat perfectissimorum.</p>
<p>Item Mariani et Jacobi juxta quosdam, et aliorum
plurimorum.</p>
<p>Antissiodoro depositio S. Valerii episcopi.</p>
<p>NON. MAII.---Nativitas sancti Juvenalis martyris
et beatissimae atque illustrissimae Dei famulae, Flaviae
Domitillae. Quae cum esset Flavii Clementis
consulis ex sorore neptis, et a sancto Clemente sacro
velamine ad integritatis perseverantiam consignata,
persecutione Domitiani, anno principatus
<nobr><sub></sub></nobr> ejus decimo quinto, ob testimonium quod Christo
perhibebat, cum aliis plurimis, in insulam Pontianam
exsilio deportata, longum inibi martyrium duxit.
Novissime cum ab Aureliano sponso suo, quem
pro Christo contempserat, et cujus accusatione
exsilio fuerat relegata, translata esset ad Terracinam,
urbem Campaniae, et doctrina ac miraculis
primo Euphrosynam et Theodoram collactaneas et
convirgines suas, deinde etiam alios ad fidem Domini
convertisset; inter quae magnalia praedictus
Aurelianus, infestissimus persecutor ejus, divina
virtute exstinctus est: a Luxurio fratre ejus incenso
cubiculo in quo simul cum praefatis virginibus clausa
morabatur, cursum gloriosi martyrii consummavit
<nobr><sub></sub></nobr> sub persecutione Trajani. Altera vero die sanctus
diaconus nomine Caesarius invenit corpora sanctarum
illaesa: in facies enim suas prostratae, orantes
Dominum recesserunt. Quarum corpora idem sanctus
diaconus et martyr inclytus in sarcophago
novo simul condiens, in profundo terrae infodiens,
sepelivit. Luxurium vero dum ad convivium properaret,
coluber de ramo arboris per capitium ad
cor ejus ingressus, enectum et turgidum ad spectaculum
et exemplum infidelium dereliquit.</p>
<p>Item Romae depositio Benedicti pontificis, qui sedit
menses decem, imperante Constantino. Hic ab
ineunte aetate in Ecclesia militavit, paupertatis semper
amator. Sepultus est apud beatum Petrum.</p>
<p>Apud Nicomediam passio sanctorum martyrum
<nobr><sub></sub></nobr> Flavii et Augustini, et trium fratrum Marcellini,
Macrobii et Eutychii.</p>
<p>In Africa Celerini, Maximi, Victuri, Potentillae,
Faustinae et aliorum innumerabilium. Augustoduno
depositio beati Placiti episcopi.</p>
<p>VIII ID. MAII.---Mediolani natalis sancti Victoris.
Qui natione Maurus, et a primaeva aetate Christianus,
cum esset in castris imperialibus miles,
etiam canitie decoratus, compellente Maximiano
imperatore ut sacrificaret idolis, in confessione Domini
fortissime perseverans, post ergastulum carcerale,
ubi sex dies sine cibo et potu permansit,
primo graviter fustibus et flagellis caesus, deinde
liquenti plumbo perfusus, sed nihil penitus laesus,
novissime gloriosi martyrii cursum capitis abscissione
<nobr><sub></sub></nobr> complevit. Cujus corpus apud Silvam quae ad
Ulmos vocatur bestiis et volucribus projectum, sed
per integram hebdomadam a nulla earum contaminatum,
a sancto Materno episcopo collectum et
honorifice sepultum est. Erat autem civis sanctorum
Narboris et Felicis, qui, in Africa decollati,
simul cum Januario et Marino Mediolanum translati
sunt.</p>
<p>Constantinopoli Agathi militis et aliorum valde
multorum.</p>
<p>In Aegypto, Victoris et Stephanae.</p>
<p>In Sanctonico depositio S. Martini presbyteri.</p>
<p>Antissiodoro Helladii episcopi.</p>
<p>VII ID. MAII.---In Axiopoli, Quirilli, Quindei,
Zenonis.</p>
<p><nobr><sub></sub></nobr> In Tharso Ciliciae, Afrodisii.</p>
<p>Constantinopoli translatio S. Timothei.</p>
<p>In Perside, sanctorum trecentorum et decem martyrum.</p>
<p>Apud Nazanzi oppidum, depositio beati Gregorii
episcopi, qui Theologus dicitur, nobilis, Athenis
eruditus, collega beati Basilii, Caesareae Cappadociae
postea episcopi. Quique cum se totum Dei servitio
mancipasset, tantum de collegae amore praesumpsit,
ut sedentem Basilium de doctoris cathedra deponeret
ac secum ad monasterium manu injecta perduceret,
ibique per annos tredecim, omnium Graecorum
saecularium libris remotis, solis divinae Scripturae
voluminibus operam dabant. Postmodum
<nobr><sub></sub></nobr> vero apud Nazanzum oppidum episcopus ordinatus,
haereticorum turbinem fidei serenitate dispulit.
Deinde etiam Constantinopolim ad corrigendam vocatus,
ire et ejus curam suscipere non abnuit. Qua
in fide catholica roborata, ne cupiditate illectus
ditioris invasor aestimaretur, ad pauperrimam sedem
suam reversus, quod superfuit vitae in ea tempus
exegit. Et quoniam fessa jam aetate et corpore
invalidus erat, successorem sibi delegit, quo Ecclesiam
gubernante debilitatis et senectutis otio frueretur.</p>
<p>VI ID. MAII.---Depositio beati Job prophetae.</p>
<p>Romae Faltonis, Pinianae et Anitiae, Lucinae,
conjugis ejus, cum aliis plurimis martyribus.</p>
<p>Item, Romae Calepodii senis presbyteri sub Alexandro
<nobr><sub></sub></nobr> imperatore, qui eum fecit occidi a Laodicio,
et corpus trahi per civitatem, atque in Tiberim
jactari, die Kalendarum Maii. Quod inventum piscatores
levaverunt et narraverunt Callixto episcopo.
At ille acceptum condivit cum aromatibus, et linteaminibus
involutum sepelivit in coemeterio ejusdem,
via Aurelia, milliario ab Urbe tertio, in crypta,
sexto Idus Maii. Tunc decollatus est ab Alexandro
Palmatius consul cum uxore et filiis, et aliis promiscui
sexus quadraginta duobus, cum quibus et
Simplicius senator, qui per doctrinam Callixti papae
et Calepodii presbyteri nuper fuerant baptizati.
Scriptum in passione beati Callixti papae.</p>
<p>Eodem die natale beati Gordiani martyris, qui
sub Juliano impiissimo imperatore passus est. Nam
<nobr><sub></sub></nobr> cum praedictus tyrannus praecepisset eidem Gordiano
vicario suo adhuc gentili ut Januarium presbyterum
diligenter examinaret, si quo modo illum
posset avertere a fide Christi, sanctus autem Januarius
eum magis lucratus esset Christo cum uxore
ipsius nomine Marina, et familia promiscui sexus,
numero quinquaginta tribus et eo amplius, atque
universos baptismatis unda consecrasset: audiens
hoc impiissimus Julianus, iracundia plenus, sanctum
Januarium presbyterum proscriptione damnavit,
sanctum vero Gordianum in custodia publica
posuit, atque cuidam Clementiano, quem vicarium
ejus loco deputaverat, commisit; porro uxorem ejus
Marinam ad Aquas Salvias in servitio rusticorum
opprimi fecit. Cum autem vidisset Clementianus
<nobr><sub></sub></nobr> quia sanctum Gordianum nullo modo a statu fidei
suae posset avertere, jussit eum primo plumbatis
caedi, dein capite truncari, et corpus ejus ante templum
Apollinis intellude [<em>f.</em> palude] jactari. Quod
cum factum Christiani comperissent, corpus ejus
nocturno silentio rapientes, milliario plus minus
uno ab urbe Roma posuerunt in crypta in coemeterio
Praetextati, ubi jam pridem corpus beati martyris
Epimachi sepultum fuerat. Quem ferunt unum
de septuaginta discipulis Domini Jesu Christi fuisse.</p>
<p>V ID. MAII.---Passio sancti Evellii martyris. Qui
antea consiliarius Neronis imperatoris fuit; sed videns
constantiam Christianorum quomodo martyrizarentur,
et praecipue patientiam sancti Torpetis, et
<nobr><sub></sub></nobr> mirabilia quae per eum facta sunt, credidit Christo,
ita ut etiam pateretur pro illo.</p>
<p>Romae, via Salaria, milliario vicesimo secundo, S.
Anthim</p>
<p>In Africa, Majoli, Victorini, Fortunati et aliorum
multorum.</p>
<p>In Asia nativitas sanctorum Demetrii et Thadaei.</p>
<p>Viennae, beatorum episcoporum Martini et Materni.
Quem Maternum ob clades imminentes, solemni
ante Ascensionem Domini litanias instituisse
retulimus.</p>
<p>Item depositio Nepotiani presbyteri, nepotis Heliodori
episcopi de sorore, in cujus epitaphii consolatione
S. Hieronymus totum mundum, pro eis quae
in eo fiunt malis et accidunt calamitatibus, in luctum
<nobr><sub></sub></nobr> et lamentationem convertit.</p>
<p>IV ID. MAII.---Romae, in coemeterio Praetextati,
nativitas sanctorum Nerei et Achillei fratrum. Qui
fuerunt eunuchi beatae Flaviae Domitillae, cum ea
apud insulam Pontiam longum pro Christo duxerunt
exsilium. Postmodum vero ab Aureliano sponso Domitillae,
quem ipsa ob amorem Christi spreverat,
primo verberibus gravissimis arctati [attrectati],
deinde Moninio Ruffo [Memmio Rufo] consulari sunt
traditi. A quo cum equuleo et flammis compellerentur
ad immolandum, et dicerent se a beato Petro
apostolo baptizatos, nulla ratione idolis immolare,
capite caesi sunt. Quorum corpora rapuit Auspicius
discipulus eorum, nutritor sanctae virginis Domitillae
in crypta arenaria, via Ardeatina sepelivit, a muro
<nobr><sub></sub></nobr> Urbis milliario uno et semisse.</p>
<p>Item via Aurelia, milliario secundo, sancti Pancratii
martyris. Qui cum esset annorum quatuordecim,
sub Diocletiano martyrium capitis detruncatione
complevit. Cujus reverendum corpus, Octavilla
illustrissima femina occulte noctu sublatum aromatibus
conditum sepelivit.</p>
<p>Eodem die, beati Dionysii, patrui ejusdem sancti
Pancratii. Cujus studio idem Pancratius baptizatus,
et in timore Dei confortatus ad martyrium animatus
est. Ipse vero cum praemiis coelestibus charus et
Deo dignus, diem hujus vitae ultimum in pace conclusit.</p>
<p>Item passio sacratissimae virginis Sotheris, genere
nobilis, sub Diocletiano Augusto.</p>
<p><nobr><sub></sub></nobr> Item passio sanctorum Joannis, Achillis, Moysei,
Aphroditi, cum aliis numero quingentis quatuor.</p>
<p>Apud Cyprum, S. Patris nostri Epiphanii episcopi
Salaminae.</p>
<p>III ID. MAII.---Nativitas S. Mariae ad Martyres.
Cujus festivitatis ista est ratio. Sub Phoca imperatore,
beatus Boneficius [Bonifacius] papa in veteri
fano quod Pantheon vocabatur, ablatis idololatriae
sordibus, ecclesiam beatae Mariae semper virginis et
omnium Martyrum dedicavit.</p>
<p>Cujus dedicationis sacratissima dies tertio Idus
Maii Romae agitur. Festivitas autem omnium Sanctorum
Kalendis Novembris toto orbe terrarum religiosissime
celebratur.</p>
<p><nobr><sub></sub></nobr> Eodem die, S. Servatii Ecclesiae Tungrensis episcopi.
Qui tempore quo Hunni Germaniam vastabant,
ne civitatis atque Ecclesiae suae videret excidium,
divina revelatione commonitus, transiit ad vicum
Trajectensium, ibique defunctus atque in medio
publici aggeris est sepultus. Ob cujus meritum hominibus
demonstrandum cum tempore hiemis omnia
nix in circuitu repleret, nunquam sepulcrum
ejus operuit, donec industria civium, instante etiam
successore ipsius Munolfo, basilica super illum aedificata
est.</p>
<p>Antissiodoro depositio S. Marcelliani episcopi.</p>
<p>In Alexandria, Aphrodisii, Agrippae et multorum
Martyrum.</p>
<p>In Pollentia passio sanctorum Victoris et Saturnini.</p>
<p><nobr><sub></sub></nobr> PRIDIE ID. MAII.---In Aegypto depositio sancti
Patris nostri Pachomii. Qui cum esset factis apostolicae
gratiae insignis, fundatorque Aegypti coenobiorum,
scripsit monachorum Regulas, quas angelo dictante
didicerat, simul et de tempore paschali.</p>
<p>In Syria nativitas S. Victoris et Coronae sub Antonino
imperatore, duce Alexandriae Sebastiano.
Erat autem Victor miles a Cilicia. Cui Sebastianus
in confessione fidei digitos confringi et evelli jussit
a cute, deinde illum in caminum ignis mitti, ubi
triduo permanens non est laesus. Deinde venenum
bibere jussus non est mortuus, sed veneficum potius
ad fidem convertit. Deinde jussum est nervos corporis
ejus tolli, deinde oleum bulliens in pudendis
<nobr><sub></sub></nobr> ejus mitti. Post haec lampades ardentes suspenso
ad latera applicari. Post haec acetum et calcem simul
misceri, et in os ejus infundi. Deinde oculos
ejus erui. Deinde per triduum capite deorsum verso
suspendi. Et cum adhuc spiraret, praecepit eum judex
iniquitatis excoriari. Tunc Corona cum esset
uxor militis cujusdam, coepit beatificare sanctum
Victorem pro gloria martyrii, et dum hoc faceret,
vidit duas coronas de coelo lapsas, unam Victori et
alteram sibi missam. Cumque hoc cunctis audientibus
protestaretur, tenta est a duce. Jussumque est
duas arbores palmae curvari adinvicem, et cannabineis
funibus ligari Coronam in utraque manibus et
pedibus, et sic arbores dimitti. Quod dum fieret divisa
est Corona in duas partes. Erat autem annorum
<nobr><sub></sub></nobr> sedecim. Tunc quoque Victor decollatus, et in
omnibus victor effectus, simul cum Corona coronam
vitae perennis et martyrii palmam accepit.</p>
<p>In Asia, beati Maximini.</p>
<p>Mediolani, Victoris, Naboris, Felicis, Rustici.</p>
<p>Item quadringentorum sanctorum, qui cum sancto
Quiriaco passi sunt.</p>
<p>In Africa, Secundiani et multorum Martyrum.</p>
<p>ID. MAII.---In Hispaniis nativitas beatorum confessorum
Torquati, Ctesiphontis, Secundi, Indelatii
[Indaletii], Caecilii, Hesychii, Euphrasii. Qui
Romae a sanctis apostolis episcopi ordinati, et ad
praedicandum verbum Dei ad Hispanias, tunc adhuc
gentili errore implicitas, directi sunt. Cumque
<nobr><sub></sub></nobr> ad civitatem Accitanam venissent, et propter laborem
itineris modicum quiescentes, causa victus
emendi discipulos in urbem misissent, mox paganorum
multitudo, qui tunc forte diis suis festa celebrarent,
eos usque ad fluvium persecuta est. In
quo pons mirae magnitudinis et firmitatis exstructus,
transeuntibus sanctis, Dei nutu cum omni insequentium
multidine funditus corruit. Ad quod
miraculum caeteri territi, ei cujusdam magnae senatricis
Lupariae, quae divinitus inspirata, eos benigne
suscipiens, credidit, exemplum secuti, relictis idolis
Christo Domino crediderunt. Post haec vero diversis
urbibus evangelizantes et innumeras multitudines
Christi fidei subjugantes, Torquatus Acci, Ctesiphon
Vergii, Secundus Abulae, Indaletius Urci, Caecilius
<nobr><sub></sub></nobr> Heliberri [Iliberi], Hesychius Carcesae [Caertesae],
Euphrasius Heliturgi [Illiturgi] quieverunt. Exstat
usque hodie illustre miraculum, ad commandationem
pretiosae mortis eorum. Nam eadem solemnitate
apud praefatam Accitanam urbem ad sepulcrum
sancti Torquati arbor olivae divinitus florens maturis
fructibus onustatur.</p>
<p>Apud insulam Chium nativitas sancti Isidori martyris,
in cujus basilica puteus, in quo et fertur injectus.
De cujus aqua energumeni et febricitantes,
vel reliqui infirmi saepius potati, salvantur.</p>
<p>Lamosaco [Lampsaci] passio sanctorum Petri et
Andreae, Pauli et Dionysiae. In Sardinia Simplicii.</p>
<p>XVII KAL. JUN.---In Isauria nativitas sanctorum
Aquilini et Victoriani.</p>
<p><nobr><sub></sub></nobr> Antissiodoro passio sancti Peregrini, primi ejusdem
urbis episcopi.</p>
<p>In civitate Piceno, Florentii et Diocletiani. Apud
Ephesum, Miogenis, Gaiani et Jovini.</p>
<p>In civitate Cortina, Vincentii et aliorum.</p>
<p>Apud Castrum Tricassinum depositio Fidulii [Fidoli]
presbyteri.</p>
<p>In pago Forojuliensi, vico qui dicitur Calidianus,
sanctae Maximae virginis, quae multis clara virtutibus
in pace quievit.</p>
<p>XVI KAL. JUN.---In Tuscia, civitate Pisana, nativitas
sancti Torpetis martyris sub Nerone principe.
Qui magnus quidem prius in officio Neronis
Caesaris fuit, sed a beato Antonino presbytero baptizatus,
et in fide Christi eruditus est. Quem cum
<nobr><sub></sub></nobr> Nero cognovisset esse Christianum, tradidit cuiquam
propinquo suo Satellico, ut eum sacrificare compelleret.
Sed cum Spiritu Dei confortatus beatus vir,
et in fide fundatus immobilis permaneret, fecit eum
Satellicus alapis caedi, et ligatum ad columnam tandiu
verberibus affici, quousque sanguis guttatim de
corpore ipsius efflueret. Sed subito dum martyr caederetur,
columna cadens oppressit judicem, et cum
eo viros quinquaginta. Inde tentus a ministris, positus
est in rota. Inde feris objectus a filio Satellici,
sed minime laesus ab eis. Cujus constantiam et virtutem
quidam consiliarius Neronis, Evellius nomine
inspiciens, Christo credidit, ac post paululum baptizatus,
decollatus est in urbe Roma martyriique honore
<nobr><sub></sub></nobr> coronatus. Sed et beatus Torpes, jubente Sylvio,
foras civitatem Pisanam ductus, decollatione
martyrium suum complevit tertio Kalendas Maii.
Cujus festivitas et conventus civium decimo sexto
Kalendas Junii agitur. De quo etiam fertur quod
ingens machina, quam adversarius Dei Nero ad similitudinem
coeli commentando fabricavit, meritis
et orationibus ejus in flumen Auxarum praecipitata
fuerit, ita ut nusquam comparuerit.</p>
<p>In Alexandria, Victoriis et Basilii.</p>
<p>Romae, beati Parthenii.</p>
<p>Leviduno, Heraclii [Novioduni, Heradii], Pauli et
aliorum.</p>
<p>Item depositio beati [<em>f.</em> Brandani] Praeandini confessoris.</p>
<p><nobr><sub></sub></nobr> XV KAL. JUN.---In Alexandria, Potamonis, Hortasii
et Serapionis presbyterorum.</p>
<p>Item in Aegypto, Dioscori lectoris, in quem praeses
multa et varia tormenta exercuit, ita ut ungues
ejus effoderet, et lampadibus ejus latera inflammaret.
Sed coelestis luminis fulgore territi ceciderunt
ministri. Novissime laminis ardentibus adustus,
martyrium consummavit. Constantinopoli Hesychii et
Eustachii.</p>
<p>XIV KAL. JUN.---Romae nativitas sanctae Pudentianae
virginis, quae illustrissimi generis Pudentis,
discipuli sancti Pauli apostoli, filia fuit. Cujus mater
Sabinella, soror Praxedis. Quas piissimus pater earum
Pudens in omni religione Christi erudivit,
Christoque virgines reliquit. Quae post obitum patris
<nobr><sub></sub></nobr> ita in omni exercitatione pietatis excreverunt,
ut die noctuque incessanter hymnis et orationibus
cum familia sua Domino inservirent. Quam totam
beatissimus Pius urbis Romae episcopus baptismatis
unda consecratam, chrismatis unctione et quotidiana
exhortatione confirmavit. Beatae vero virgines
Christi post innumeros Christi agones, et multorum
martyrum venerabiliter exhibitas sepulturas, post
omnes facultates suas in visceribus pauperum inclusas,
Christoque fideliter commendatas, tandem de
terris ad coelestia regna migraverunt. Pudentiana
quidem decimo quarto Kalendas Junii posita in coemeterio
Priscillae, via Salaria. Praxedis vero, duodecimo
Kalendas Augusti. Quae ab apostolis susceptum
in Christo baptismatis candidatum, usque ad finem
<nobr><sub></sub></nobr> vitae custodierunt immaculatum.</p>
<p>Item Romae nativitas sanctorum Calocerii et Parthenii,
eunuchorum uxoris Decii imperatoris. Qui
cum essent, unus praepositus cubiculi, alter primicerius,
nolentes sacrificare idolis, a Decio sunt occisi,
et a Christianis juxta viam Appiam sepulti.</p>
<p>In Alexandria, sancti Irenaei diaconi.</p>
<p>In Africa, sanctorum Quinti, Primulii, Salustii et
multorum martyrum.</p>
<p>XIII KAL. JUN.---Romae, via Salaria, nativitas
sanctae Basiliae virginis et martyris Christi. Quae
cum esset ex regio genere, et haberet sponsum illustrissimum,
nomine Pompeium, per beatam Eugeniam
et sanctos Dei viros Protum et Jacinthum ad
<nobr><sub></sub></nobr> fidem Christi conversa, accusata est a praefato sponso
suo apud Gallienum Augustum, quod esset Christiana.
Qui eodem tempore immanissimus Ecclesiae
persecutor, decrevit ut aut sponsum Basilla repeteret,
aut gladio interiret. Quae conventa super hoc,
respondit se Regem regum habere sponsum, Christum
videlicet veri Dei Filium. Et cum haec dixisset,
gladio transverberata est.</p>
<p>In Gallia civitate Nemauso passio sancti Baldelii
[Baudelii]. Qui a paganis deorum suorum sacrificia
celebrantibus comprehensus, cum sacrificare nollet,
sed in fide Christi immobilis inter verbera et tormenta
persisteret, martyrii palmam pretiosa morte
percepit, et creberrimis signis clarus effulsit.</p>
<p>Biturigis depositio Austregisili episcopi et comessoris.</p>
<p><nobr><sub></sub></nobr> XII KAL. JUN.---In Mauritania, civitate Caesariensi,
nativitas sanctorum Timothei, Pollii et Eutychii
diaconorum. Qui apud praefatam regionem
verbum Domini disseminantes, pariter coronari meruerunt.</p>
<p>Apud Caesaream Cappadociae, sanctorum Polyeucti,
Victorii, Donati.</p>
<p>In Britannia, Timothei diaconi.</p>
<p>Antissiodori depositio beati Valis presbyteri, a
quo nostrates aestimo nomen Valentis mutuatos.</p>
<p>XI KAL. JUN.---Romae nativitas sanctorum Faustini,
Timothei, Venusti cum sociis eorum.</p>
<p>In Corsica, sanctae Juliae, quae crucis supplicio coronata
est.</p>
<p><nobr><sub></sub></nobr> In Africa Casti et Aemilii, qui per ignem passionis
martyrium consummaverunt. Scribit beatus Cyprianus
in libro de Lapsis.</p>
<p>In civitate Antissiodorensi depositio beatae Helenae
virginis.</p>
<p>X KAL. JUN.---Apud Lingones passio sancti Desiderii
episcopi. Qui cum plebem suam ab exercitu
Wandalorum vastari cerneret, ad regem eorum pro
ea supplicaturus exivit. A quo statim jugulari jussus,
pro ovibus sibi creditis cervicem libenter tetendit,
et percussus gladio migravit ad Christum.
Percussor vero ejus mox amentia correptus, interiit.
Sepultus est idem beatus martyr in basilica
intra urbis muros. Quod fidelium populus a Christo
ei commissus praecipuo amore ipsius, et pia devotione
<nobr><sub></sub></nobr> ad tutelam civium fieri procuravit, contra
pessimam quorumdam consuetudinem, qui ne sanctissimos
quidem in urbibus tumulari voluerunt,
dicentes civitatem civium esse viventium, non cadaverum
defunctorum. Passi sunt cum eo et plures
alii de numero gregis sui, et apud eamdem urbem
conditi.</p>
<p>Eodem die, apud Viennam nativitas sancti Desiderii
ejusdem urbis episcopi. Qui passus est quidem
in territorio Lugdunensi in villa Prisciniaca, super
fluvium Calaronam: modo autem in Viennensi ecclesia
sepultus, honorifice servatur. De quo quia
venerabilis Pater Ado, ejusdem Ecclesiae nostra
aetate pontifex, utpote in praesentia posito, et ob id
<nobr><sub></sub></nobr> suis in cunctis notissimo, aliquid speciale dicere superfluum
existimavit, nos juxta scriptum quod idem
apostolicus vir, anno ab incarnatione Domini 870,
indictione tertia, per virum sanctissimum Beroldum
presbyterum indigenam eorumdem locorum, sed nunc
in castro Turico Christi servitiis insistentem, cum reliquiis
ipsius sancti martyris Desiderii et aliorum sanctorum
pignoribus atque agonibus, nobis in coenobio
beati Galli constitutis direxit, pauca de eo summatim
attingentes, earumdem rerum ignaris insinuare
curavimus. Igitur incestuosissima regina Brunichildis,
Hispanis superba divitiis, et Arianis infecta
venenis ideoque omnibus corrupta vitiis, postquam
electos advenas, peregrinos quidem mundi, sed
cives sanctorum et domesticos Dei, Columbanum
<nobr><sub></sub></nobr> scilicet et discipulos ejus, quorum Gallus noster
pars praecipua fuit, flagitia sua non ferentes, a
Francorum finibus expulit, et sanctus Desiderius
tali solatio destitutus, non jam ovem erroneam,
sed indomabilem bestiam corrigere studeret, hoc
ab ea pro beneficiis recepit ut in exsilium truderetur.
Ubi quadriennio diversis quidem laboribus
fatigatus, sed tamen gratia Dei suos ubique comitante
adjutus est ac relevatus, adeo ut non solum
ipse necessariis non careret, sed et omnibus se
devota mansuetudine quaerentibus proficua subministraret.
Nam quidam totus lepra exasperatus,
tactu sancti viri, inspectante populo, sanitati est
restitutus, et cincindele, quod ad primum insulae
ad quam exsilio deportatus fuerat, ingressum, ipse
<nobr><sub></sub></nobr> manu sua accenderat, per omne illud tempus ardens
et non deficiens, incolis et sanctitatem famuli Dei
ostendit, et multis infirmantibus omnimodam salutem
suo unguine recuperavit. Vasculum etiam vini,
quod ad refocillandum pauperem Christi minister
ejus custodela cautissima servare curavit, sed eo
jubente plurimis adventantibus inde praebendo se
exinanisse timuit, laetus iterato divina largitate
repletum invenit. Sed cum industria consacerdotum
suorum diu desideratus ad sedem suam reversus
esset, nec tamen fonti iniquitate profluo cursum
liberum permisisset, sed intra legitimos terminos
coercere studuisset, tum vero rapacissimi, imo
furentis fluvii more, omnes justitiae metas Brunichildis
excedens, et committens operariis iniquitatis
<nobr><sub></sub></nobr> propugnatorem veritatis, ad Lugdunensem urbem,
quasi ad concilium, re autem vera ad supplicium,
deduci praecepit. Quorum aliis virum Dei perimere
dissimulantibus, alii, qui et insaniores fuerunt,
orantem illum lapide primum in cerebro graviter
vulneratum, deinde vallo acutissimo in cervice confossum,
ab hac aerumnosa vita crudelitate nimia
propulsarunt. Passus est sanctus Desiderius nullo
crimine impetitus, sed criminosis invisus, die supra
memorato, in vico Prisciniaco, temporibus Mauritii
imperatoris et Theodorici Burgundiorum regis,
factione Brunichildis, non reginae sed meretricis,
adnitentibus Bettone, Ephano atque Gasifredo comitibus.
In diebus autem Etherii successoris sui
<nobr><sub></sub></nobr> Viennam cum magna gloria translatus, et extra
urbem in ecclesia beatissimorum Petri et Pauli
apostolorum inter antecessores suos martyres et
confessores tertio Idus Februarii sepultus, quotidie
signis et virtutibus mirabilis apparet et
vivus.</p>
<p>Eodem die, in Hispaniis, Epictii [Epitacii] et
sancti Basilii [Basilei].</p>
<p>In Africa, Quinti et Lucii atque aliorum multorum.</p>
<p>IX KAL. JUN.---Nativitas sancti Manahe, Herodis
tetrarchae collactanei, doctoris et prophetae,
sub gratia Novi Testamenti apud Antiochiam in
Christo quiescentis.</p>
<p>Item beatissimae Joannae uxoris Chuzae, procuratoris
<nobr><sub></sub></nobr> Herodis, quae in Evangelio commemoratur
<strong>(Luc. VIII, XXIV)</strong>.</p>
<p>In Portu Romano, sancti Vincentii martyris.</p>
<p>In Galliis civitate Nannetis, passio sanctorum
Donatiani et Rogatiani fratrum. Qui ab impio
praeside compedibus impediti, carcerali sunt ergastulo
mancipati. Indeque producti, cum a confessione
nominis Christi non possent ullo modo coerceri,
jussi sunt equuleo suspendi et diu torqueri. Cum
neque sic possent emolliri ad consentiendum idolis.
militari lancea cervicibus perfossi, tandem martyrium
consummaverunt, gladio capitibus amputatis.
Sed quia vulgari accusatione insperato ad tribunal
praesidis sancti Dei sunt evocati, ut Rogatianus
aqua baptismatis non posset emundari, quid de eo
<nobr><sub></sub></nobr> cautissimus Ecclesiae doctor Augustinus sentiat,
sententiis ejus in medium proferre non solum commodum,
sed et valde necessarium duxi: Qui
baptismatis sacramentis initiandi sunt, inquit,
prius abrenuntiare solent diabolo et omnibus operibus
et pompis ejus, deinde post confessionem unius
veri Dei, Patris videlicet, et Filii, et Spiritus
sancti, aqua intingi vel perfundi; et martyres,
contemptis idolis et abdicatis, propter eamdem
confessionem in ignem aut certe in aquam demerguntur,
aut proprii sanguinis effusione perfunduntur.
Moris est etiam baptizatos sacro chrismate
perungi, sancti Spiritus invocatione confirmari: et
martyres nisi ejusdem Spiritus unctione confortati,
<nobr><sub></sub></nobr> nequaquam vel ad certamen accederent, vel omnimoda
tormentorum genera constantissime superarent.
Jam baptizati ac fideles perceptione corporis
et sanguinis Domini eidem consueverunt incorporari
et martyres cum pro Domino patiuntur, ipsius
corpus efficiuntur. Martyres igitur tanto perfectius
omnia ecclesiastica sacramenta consequuntur, quanto
et post percepta, mox sine ullo contagio ab hac
aerumnosa vita rapiuntur.</p>
<p>Eodem die, in Istria nativitas sanctorum Zoelli,
Servuli [Servilii], Felicis, Sylvani et Dioclis.</p>
<p>VIII KAL. JUN.---Romae via Nomentana, in
coemeterio Praetextati, nativitas sancti Urbani papae
et martyris, cujus doctrina sub persecutione Alexandri
<nobr><sub></sub></nobr> multi martyrio coronati sunt. Hic constituit ut
nulla esca repudiaretur a Christianis, quae rationabilis
esset et humana.</p>
<p>Mediolani, sancti Dionysii episcopi et confessoris.
Qui ab imperatore Constantio Ariano apud Cappadociam
pro fide catholica damnatus exsilio, ibidem
requievit. Reliquias corporis ejus, per sanctum
Basilium praefatae urbis Episcopum receptas, beatus
Ambrosius condigno condidit honore. Licet alii
contendant quod in Armeniam apud Reditium civitatem
exsiliatus, ibidemque defunctus, per sanctum
Aurelium ejusdem urbis episcopum Mediolanum sit
translatus, et quod idem Aurelius ibidem infirmatus
ac mortuus, in eodem cum sancto Dionysio
monumento, sicut in vita condixerant, fuerit tumulatus.</p>
<p><nobr><sub></sub></nobr> Item Romae, Eleutherii papae, qui sedit in episcopatu
annos quindecim, et accepit epistolas a Lucio
Britannorum rege, ut per ejus mandatum fieret
Christianus. Quod et factum refertur per Timotheum
virum sanctum, ita ut idem Lucius, spretis omnibus
mundialibus rebus, nudus et expeditus peregrinatione
suscepta, partem Bajoariorum et totam
Rhetiam inter Alpes sitam miraculis et praedicationibus
ad fidem Christi convertisse credatur. Cujus
sepulcrum, id est qui in Rhetia requiescit, sive rex
quondam ille, sive quicunque servus Dei fuerit,
creberrimis virtutibus illustratur.</p>
<p>Eodem die apud Moesiam, civitate Doroscoro,
nativitas sanctorum martyrum Pasicratis, Valentionis
<nobr><sub></sub></nobr> et aliorum duorum simul coronatorum.</p>
<p>VII KAL. JUN.---Nativitas sancti Quadrati, Apostolorum
discipuli, qui in locum beati Publii Athenarum
episcopus constitutus, Ecclesiam grandi
terrore dispersam fide et industria sua congregavit.
Cumque Adrianus Athenis exegisset hiemem, invisens
Eleusinam, et omnibus pene Graeciae sacris
initiatis dedisset occasionem, eis videlicet qui
Christianos oderant, absque praecepto imperatoris
vexare credentes, porrexit ei librum pro nostra
religione compositum, valde utilem plenumque rationis
et fidei, apostolica doctrina dignum: in quo
et antiquitatem suae aetatis ostendens, ait plurimos
a se vivos qui, sub Domino variis in Judaea oppressi
calamitatibus, sanati fuerant. Qui una cum filiabus
<nobr><sub></sub></nobr> Philippi in prophetica gratia celeberrimus fuit.</p>
<p>Item in Africa, sancti Quadrati martyris in cujus
solemnitate sermones sancti Augustini inveniuntur
habiti.</p>
<p>Romae, Symmitrii presbyteri et aliorum viginti
duorum, quos Antoninus imperator gladio pro
Christo puniri fecit: quorum corpora noctu beata
Praxedis collegit et in coemeterio Priscillae sepelivit.</p>
<p>Tuderto, Tusciae, Felicissimi, Heraclii, Paulini.</p>
<p>In territorio Antissiodorensi passio sancti Prisci
martyris cum ingenti multitudine.</p>
<p>In Britannia depositio sancti Augustini episcopi
<nobr><sub></sub></nobr> et confessoris. Qui missus a beato Gregorio papa,
primus genti Anglorum Christi Evangelium praedicavit,
atque illic virtutibus et miraculis gloriosus
in pace quievit.</p>
<p>VI KAL. JUN.---In Alexandria nativitas sanctorum
Aquili presbyteri, Evangeli et aliorum duodecim.</p>
<p>In Tomis, Heliae, Luciani, Zotici, Martialis,
Victoris et Maurini.</p>
<p>In Sardinia, Salustiani.</p>
<p>In Moesia, civitate Doroftorensi, nativitas sancti
Julii. Qui tempore persecutionis cum esset veteranus
et emeritae militiae, comprehensus ab officialibus, et
Maximo praesidi oblatus, nolens sacrificare idolis, et
nomen Domini Jesu Christi constantissime confessus,
<nobr><sub></sub></nobr> capitali sententia punitus est. Cumque duceretur ad
locum caedis implendae, Hesychius quidam miles cum
et ipse ob fidem Christi comprehensus detineretur,
rogabat eum dicens: Memor esto mei, nam et ego
subsequor te. Plurimum etiam saluta Pasicratem et
Valentionem famulos Dei, qui nos per confessionem
bonam jam praecesserunt ad Dominum. Julius vero
osculans Hesychium dixit: Frater, festina venire:
mandata tua jam audierunt quos salutasti. Sic accepto
orario, ligans sibi oculos, martyrii palmam
gladio caedente percepit.</p>
<p>In Galliis civitate Arausica, sancti Eutropii episcopi,
cujus Vitam illustrem virtutibus ac miraculis
Verus episcopus luculento sermone descripsit.</p>
<p><nobr><sub></sub></nobr> V KAL. JUN.---In Sardinia passio sanctorum
Aemilii, Felicis, Priami, Luciani.</p>
<p>Romae nativitas sancti Joannis papae. Quem, quia
orthodoxus erat, et a Justino, imperatore orthodoxo,
Constantinopolim veniens gloriose susceptus fuerat,
Theodericus rex Arianus revertentem Ravennae in
custodia detentum ad mortem usque cum aliis aeque
catholicis viris perduxit. Hujus meminit sanctus
Gregorius in libro Dialogorum. Cujus corpus, translatum
de Ravenna, sepultum est in basilica sancti
Petri apostoli, quinto Kalendarum Junii, Olibrio consule.
Quo tempore Theodericus rex duos senatores
praeclaros et exconsules, Symmachum et Boetium,
occidit. Qui nonagesimo octavo die postquam Joannes
papa defunctus est, subito interiit, et in ollam
<nobr><sub></sub></nobr> Vulcani projectus, ultra non comparuit.</p>
<p>Item apud urbem Parisium depositio Germani episcopi
et confessoris. Qui ex nobilibus quidem parentibus
exortus, sed malitiosorum omnimodis attentatus
insidiis, divina se gratia protegente, non solum vivus
et incolumis evasit, sed et in virile robur virtutibus
et sapientia decoratus excrevit in tantum, ut a sancto
Nectario presbyter ordinatus, abbas monasterio
sancti Symphoriani praeficeretur invitus; in cujus
regimine ita et divino judicio et humano placuit arbitrio,
ut claves portae Parisiacae, et prius in visione
per Dominum, et postmodum in episcopatus electione
per cohibentiam <small>[Note: <nobr><sub></sub></nobr> Forte <em>conniventiam.</em> <strong>CAN.</strong> De hac voce vide Goldastum
<nobr><sub></sub></nobr> ad edicta de imaginibus. <strong>SCRIVER.</strong> <em>not. ms.</em> in
<nobr><sub></sub></nobr> CAN. Ibi quidem Carolus Magnus asserit hoc opus
aggressum esse cum cohibentia episcoporum, hoc
est, cum collibentia sive assensu. Retinenda igitur
<nobr><sub></sub></nobr> haec vox quam emendandam autumabat Canisius,
quippe per consensum episcoporum eligentium praefectus.
<strong>BASN.</strong>]</small> acciperet populorum. Cujus dignitatem
<nobr><sub></sub></nobr> tanta auctoritate administravit, ut tamen
exemplo beati Martini propositum monachi virtutemque
non desereret, atque ideo et in carne vivens,
et spiritu coelos petens, in miraculorum ostensione
illi per omnia similis appareret, et eadem aetate,
octogenaria videlicet, ad Christum, ipso vocante,
plenus sanctitate migraret.</p>
<p>IV KAL. JUN.---Romae, via Aurelia, nativitas
sancti Restituti.</p>
<p>Via Tiburtina, septem Germanorum.</p>
<p>Apud Iconium provinciae Isauriae passio sancti
Cononis et filii ejus, sub Aureliano imperatore,
judice Domitiano. Qui cum esset fide praeclarus,
exhibitus judici cum filio suo annorum duodecim,
Spiritum sanctum in se habitare veraci confessione
<nobr><sub></sub></nobr> manifestaverunt. Primum itaque ignito ferro
superpositi, deinde craticulae prunis suppositis et
oleo superfuso. Deinde frixorio cadenti immissi,
omnia superaverunt in nomine Christi. Inde suspensi,
et valido igni subtus adhibito, malleo ad
extremum ignito manibus contritis in laude omnipotentis
Dei spiritum emiserunt.</p>
<p>Eodem die, in regione Anagniae, juxta urbem
Tridentinam, passio sanctorum Sisinnii diaconi,
Martyrii lectoris, et Alexandri ostiarii. Qui a
beato Vigilio, Tridentinae urbis episcopo, ad vicina
loca praedicationis gratia destinati, cum plurimos
ad fidem Christi convertissent, ab his qui
in errore paganismi persistere maluerunt, diversis
mortium generibus trucidati sunt. Nam beatus Sisinnius
<nobr><sub></sub></nobr> cum caeteris quidem diutina caede mactatus,
sed aerea tuba in capite percussus, atque
securibus confossus, juxta ipsius ecclesiae limina
decumbebat. Sanctus vero Martyrius et ipse in
caput securibus vulneratus, atque sudibus transforatus,
reddidit spiritum. Tunc gentiles corpora
sanctorum Sisinnii et Martyrii simul cum sancto
Alexandro adhuc seminece ad aram Saturni, ubi
ignis copiosus erat accensus, ad concremandum
perduxerunt; et sanctum Alexandrum flagellis caedentes,
nec ad immolandum idolis compellere queuntes,
vivum projecerunt in ignem, et sic martyrii
cursum consummans, palmam gloriosae passionis
accepit. Post quorum necem mox umbra quaedam
<nobr><sub></sub></nobr> terrae proxima totam regionam fulminibus creberrimis
discurrentibus obtexit, ut et ipsi impii
terrore perculsi, confiterentur hoc sanctorum causa
fieri. Ad quorum etiam reliquias cum eas postmodum
Mediolanenses summa devotione susciperent,
quidam caecus ex littore Dalmatino divino admonitus
instinctu veniens, tacto loculo lumen recepit,
ut scribit beatus Paulinus in Vita beati Ambrosii.</p>
<p>Treviris depositio sancti Maximini episcopi. Cujus
indumenta sacerdotalia in urna aerea ad usque
nostra, imo Nortmannorum tempora, in testimonium
<nobr><sub></sub></nobr> sanctitatis ejus visebantur incorrupta. A quo
sanctus Athanasius, persecutionem Constantii fugiens,
honorifice susceptus est. Sed quia fuga
sancti Athanasii quosdam formidolosos aut certe
blasphemos in contrarium abuti, cognovi quid de
ea fidelissimus Ecclesiae dispensator senserit Augustinus,
verbis ejus in medium proferre necessarium
duxi. Dicit ergo inter alia in epistola quam
ad Honoratum scripsit episcopum, consultus utrum
tempore persecutionis fugiendum sit episcopis a
suis sedibus: Quid est ergo quod in epistola
tua posuisti? Dicis enim: Si in Ecclesiis persistendum
est, quid simus nobis vel populo profuturi,
non video, nisi ut ante oculos nostros viri
cadant, feminae constuprentur, incendantur ecclesiae,
<nobr><sub></sub></nobr> nos ipsi tormentis deficiamus, cum de nobis
quaeritur quod non habemus. Respondit Augustinus:
Potens est quidem Deus audire preces
familiae suae, et haec quae formidantur avertere;
nec ideo tamen propter ista, quae incerta sunt,
debet esse nostri officii certa desertio, sine quo
est plebi certa pernicies, non in rebus vitae hujus,
sed alterius, quae incomparabiliter diligentius sollicitiusque
curanda est. Nam si certa essent ista
mala que timentur ne in locis in quibus sumus
forte contingant, prius inde fugerent omnes propter
quos manendum est, et nos a manendi necessitate
liberos redderent. Non enim quisquam est
qui dicat ministros manere oportere, ubi jam non
fuerint quibus necesse sit ministrare. Ita quidam
<nobr><sub></sub></nobr> sancti episcopi de Hispania profugerunt, prius
plebibus partim fuga lapsis, partim peremptis,
partim obsidione consumptis, partim captivitate
dispersis: sed multo plures, illic manentibus propter
quos manerent, sub eorumdem periculorum
densitate manserunt. Et si aliqui deseruerunt plebes
suas, hoc est quod dicimus fieri non debere:
neque enim tales ducti auctoritate divina, sed
humano vel errore decepti, vel timore sunt victi.
Cur sibi enim putant indifferenter obtemperandum
esse praecepto, ubi legunt de civitate in civitatem
esse fugiendum; et mercenarium non exhorrent,
qui videt lupum venientem et fugit, quoniam
non est ei cura de ovibus? Cur non istas
duas Dominicas verasque sententias, unam scilicet
<nobr><sub></sub></nobr> ubi fuga sinitur aut jubetur, alteram ubi arguitur
atque culpatur, sic intelligere student, ut inter
se non reperiantur esse contrariae, sicut non sunt?
Et hoc quomodo reperitur nisi attendatur, quod
jam superius disputavi, tunc de locis in quibus
sumus, premente persecutione fugiendum esse
Christi ministris, quando ibi plebs Christi non
fuerit cui ministretur; aut etiam fuerit, et potest
impleri per alios necessarium ministerium, quibus
eadem non est causa fugiendi: sicut in sporta
submissus fugit Apostolus, cum a persecutore ipse
proprie quaereretur, aliis utique necessitatem similem
<nobr><sub></sub></nobr> non habentibus, a quibus illic ministerium
absit ut desereretur Ecclesiae; sicut fugit sanctus
Athanasius Alexandrinus episcopus, cum eum
specialiter apprehendere Constantius cuperet imperator,
nequaquam a caeteris ministris deserta
plebe catholica quae in Alexandria commanebat.
Cum autem plebs manet et ministri fugiunt, ministeriumque
subtrahitur, quid erit nisi mercenarium
illa fuga damnabilis, quibus non est cura
de ovibus? Veniet enim lupus, non homo, sed
diabolus, qui plerumque fideles apostatas esse persuasit,
quibus quotidianum ministerium Dominici
corporis defuit; et peribit infirmus in tua non
scientia, sed ignorantia, frater, propter quem
Christus mortuus est. Quod autem ad eos attinet
<nobr><sub></sub></nobr> qui in hac re non falluntur errore, sed formidine
superantur: quare non potius contra suum timorem,
Domino miserante atque adjuvante, fortiter
dimicant, ne mala sine comparatione graviora,
quae multo amplius sunt tremenda, contingant?
Fiat hoc ubi Dei charitas flagrat, non mundi cupiditas
fumat. Charitas enim dicit: <em>Quis infirmatur,
et ego non infirmor? Quis scandalizatur, et ego
non uror?</em> <strong>(I Cor. XI.)</strong> Sed charitas ex Deo est.
Oremus ergo ut ab illo detur, a quo jubetur; et
per hanc magis timeamus ne oves Christi spiritualis
nequitiae gladio in corde, quam ne ferro
in corpore trucidentur, ubi, quando, cum quibus,
quocunque mortis genere morituri sunt. Magis timeamus
ne, sensu interiore corrupto, pereat castitas
<nobr><sub></sub></nobr> fidei, quam ne feminae violenter constuprentur
in carne: quia violentia non violatur pudicitia,
si mente servetur; quoniam nec in carne
violatur, quando voluntas patientis sua turpiter
carne non utitur, sed sine consensione tolerat
quod alius operatur. Magis timeamus ne lapides
vivi exstinguantur deferentibus nobis, quam ne
lapides et ligna terrenorum aedificiorum incendantur
praesentibus nobis. Magis timeamus ne membra
corporis Christi, destituta spirituali victu, necentur,
quam membra corporis nostri opressa hostili impetu
torqueantur. Non quia ista non sunt vitanda
cum possunt, sed quia potius sunt ferenda, quando
vitari sine impietate non possunt. Nisi forte quisquam
contenderit, non esse ministrum impium,
<nobr><sub></sub></nobr> qui tunc subtrahit ministerium pietati necessarium,
quando magis est necessarium. An non cogitamus,
cum ad istorum periculorum pervenitur
extrema, nec est potestas ulla fugiendi, quantus
in Ecclesia fieri soleat ab utroque sexu atque ab
omni aetate concursus; aliis baptismum flagitantibus,
aliis reconciliationem, aliis etiam poenitentiae
ipsius actionem, omnibus consolationem et
sacramentorum confectionem et erogationem. Ubi
si ministri desint, quantum exitium sequitur eos
qui de isto saeculo vel non regenerati exeunt vel
ligati! Quantus est etiam luctus fidelium de perditione
filiorum suorum, qui eos secum in vitae
aeternae requie non habebunt! Quantus denique
<nobr><sub></sub></nobr> gemitus omnium, et quorumdam quanta blasphemia
de absentia ministeriorum et ministrorum!
Vide quid faciat malorum temporalium timor, et
quanta in eo sit acquisitio malorum aeternorum.
Si autem ministri adsint, pro viribus quas Deus
eis subministrat, omnibus subvenitur: alii baptizantur,
alii reconciliantur, nulli Dominici corporis
communione fraudantur; omnes consolantur,
aedificantur et exhortantur, ut Deum rogent, qui
potens est omnia quae timentur avertere; parati ad
utrumque, ut si non potest transire ab eis calix
iste, fiat voluntas ejus qui mali aliquid non potest
velle. Certe jam vides quod scripseras te non
videre, quantum boni consequantur populi Christiani,
si in praesentibus malis non eis desit praesentia
<nobr><sub></sub></nobr> ministrorum Christi: quorum vides etiam
quantum obsit absentia, dum sua quaerunt, non
quae Jesu Christi; nec habent illam charitatem,
de qua dictum est: <em>Non quaerit quae sua sunt</em>
<strong>(I Cor. XII)</strong>; nec imitantur eum qui dixit: <em>Non
quaerens quod mihi utile, sed quod multis, ut salvi
fiant</em> <strong>(I Cor. X)</strong>. Qui etiam persecutoris principis
illius insidias non fugisset, nisi se aliis quibus
necessarius erat, servare voluisset. Propter quod
ait: <em>Compellor autem ex duobus, concupiscentiam
habens dissolvi, et esse cum Christo, multo enim
magis optimum; manere autem in carne, necessarium
propter vos</em> <strong>(Philipp. I)</strong>. Hic autem fortasse
quis dicat, ideo debere fugere ministros Dei talibus
imminentibus malis, ut se pro utilitate Ecclesiae
<nobr><sub></sub></nobr> temporibus tranquillioribus servent. Recte hoc
fit a quibusdam, quando non desunt alii per quos
suppleatur ecclesiasticum ministerium, ne ab omnibus
deseratur, quod fecisse Athanasium supra
diximus: nam quam necessarium fuerit Ecclesiae,
quantumque profuerit, quod vir ille mansit in
carne, catholica fides novit, quae adversus Arianos
haereticos ore illius et amore defensa est. Hoc
breviarium sancti Patris Athanasii causa hic a
nobis positum, magnum, ut credo, legentibus conferet
emolumentum, et ad inquirendum totum
illud opusculum, dulcedine sui praebebit incitamentum.</p>
<p>III KAL. JUN.---Romae via Aurelia, in coemeterio,
sancti Felicis papae. Qui cum annos quinque
<nobr><sub></sub></nobr> rexisset Ecclesiam sub Claudio principe, martyrio
coronatus est. Hic constituit super memorias martyrum
missas celebrari.</p>
<p>In Antiochia, sanctorum Isychii [Syci] et Palatini,
qui, ut S. Hieronymus scribit, multa tormenta propter
nomen Christi sunt passi.</p>
<p>Turribus Sardiniae, sanctorum martyrum Gabini
et Crispuli.</p>
<p>In Nicomedia, multorum martyrum.</p>
<p>PRIDIE KAL. JUN.---Romae nativitas sanctae Petronellae
virginis, filiae beati Petri apostoli. Quam ipse,
rogantibus fidelibus, a paralysi curavit, sed mox ut
sanitatis miraculum in Christi nomine ostendit, ad
grabatum eam salutis animae gratia redire mandavit.
<nobr><sub></sub></nobr> At ubi in Dei timore coepit esse perfecta, non
solum ipsa salva facta est, verum etiam plurimis
sanitatem recuperavit orationibus suis. Quam, quia
nimis erat speciosa, Flaccus comes suo voluit conjugio
sociari. Sed sancta virgo, triduanas ab eo petens
inducias, cum Felicula collactanea sua, aeque
sanctissima virgine, totum illud spatium in jejuniis
et orationibus explevit, et venientes S. Nicomede presbytero
et Christi mysteria celebrante, mox ut Dominici
corporis et sanguinis sacramenta percepit, ad
gaudia aeterna migravit.</p>
<p>Eodem die apud Aquileiam passio sanctorum Cantii,
Cantiani et Cantianillae fratrum, qui imperante
Diocletiano martyrii sui cursum consummaverunt.</p>
<p>Turribus Sardiniae, S. Crescentiani.</p>
<p><nobr><sub></sub></nobr> In Hispania, civitate Gerunda, Germani, Victuri,
Sylvani, Telesphori, Victorini et aliorum multorum.</p>
<br> <h4><center>JUNIUS.
<em>Mensis Junius habet dies</em> XXX. <em>Et in hoc
mense, hebdomade secunda, erit celebratio
Jejuniorum.</em> </center></h4>
<p>KAL. JUN.---Romae dedicatio S. Nicomedis presbyteri
et martyris, cujus martyrium XVII Kalend
Octob. celebratur.</p>
<p>Item Romae nativitas Lyciae [Luceiae] virginis et
Auceiae regis barbarorum, Rogati, Germani, Sylvani
cum aliis plus quam trecentis.</p>
<p>In Thessalonica nativitas sancti Octavii.</p>
<p><nobr><sub></sub></nobr> In Antiochia, Zosimi et Teclae.</p>
<p>Apud Caesaream Palaestinae passio sancti Pamphili
presbyteri, viri admirandae fidei et sanctitatis. Qui
persecutione Maximini martyrio coronatus est. Hujus
vitam Eusebius Caesariensis episcopus tribus libris
comprehendit. Sed et beatus Hieronymus scribit
quaedam volumina manu ejus exarata se reperisse:
Quae tanto, inquit, amplector et servo gaudio, ut
Croesi opes habere me credam. Si enim laetitiae est
unam epistolam habere martyris, quanto magis tot
millia versuum, quae mihi videtur sui sanguinis signasse
vestigiis.</p>
<p>Eodem die depositio sancti Caprasii abbatis monasterii
Lirinensis.</p>
<p>Viennae, Claudii et Helladii episcoporum.</p>
<p><nobr><sub></sub></nobr> IV NON. JUN.---Romae nativitas sanctorum Marcellini
presbyteri, et Petri exorcistae. Qui multos in
carcere ad fidem Christi convertentes, post dira vincula
et plurima tormenta decollati sunt, persecutione
Diocletiani, sub judice Severo. Sed qui eos decollavit,
vidit animas eorum splendide ornatas ab
angelis ferri ad coelos, et poenitentiam agens, sub
Julio papa baptizatus est in senectute sua, nomine
Dorotheus. Ex plurimis autem qui per doctrinam
eorum in Christum credentes baptizati sunt, id est,
trecentis viris et amplioris numeri feminis, decollatus
est Artemius cum uxore sua Candida, et filia
Paulina, quae per beatum Petrum exorcistam a demonio
fuit liberata.</p>
<p><nobr><sub></sub></nobr> Item Romae centum octoginta martyrum, et multo
plurimum, quorum nomina Deus scit solus.</p>
<p>Apud Lugdunum Galliae, nativitas quadraginta
octo martyrum, temporibus Marci Aurelii Veri, et
Antonini atque Lucii filiorum ejus. Quando per multas
orbis Romani provincias ex acclamatione et seditione
vulgi, persecutiones adversus Christianos
dirissime concitatae sunt, ita ut multa millia martyrum
per loca singula fierent. Quo tempore, apud
Lugdunum et Viennam, urbes Galliae, erga Dei servos
supra omne narrationis genus suppliciorum et cruciatuum
modus exhibitus est, ita ut primum domorum
illis prohiberetur habitatio, vini deinde usus et balnearum,
post etiam processus ad publicum, ad ultimum,
ne omnino in quolibet loco domi forisque publico
<nobr><sub></sub></nobr> privatoque viderentur. Denique quodam tempore
astante tribuno et primoribus civitatis, pro solis acclamationibus
populi, correpti et in carcerem trusi
sunt Christiani usque ad praesentiam praesidis. Cuique
advenienti offeruntur, in quos ille tanta crudelitate
abusus est, ut saevitiae ejus species singulas
nemo possit exponere. Inter eosdem vero martyres,
licet omnes in Christo fideles et fortissimi fuissent
inventi, hi tamen ad Deum et homines apparuere
praecipui: Photinus videlicet episcopus, qui nonagenaria
aetate gravatus, dum ab ecclesia ad tribunal,
et a tribunali ad carcerem deferretur, et post
nimias caedes et injurias ei factas, paulo post incontaminatum
edidit spiritum; et Zacharias presbyter,
qui pro defensione fratrum exemplo Christi animam
<nobr><sub></sub></nobr> suam posuit; et Repagatus [Epagathus], qui ejus
imitatione cum esset nobilissimus et eruditissimus,
quasi advocatus Christianorum, pro omnibus est
interemptus. Diaconus quoque nomine et opere
sanctus, qui inauditis cruciatus tormentis, adeo ut
candentes laminas aeris et ferri erga inguinum loca
delicatiora quaeque membrorum instauratis ignibus
tortores adhiberent, et super sellam ferream igni
supposito collocarent, nec tamen eum a fide Christi
deflectere valerent, cum Attalo et Maturo, caesis
ferro cervicibus, martyrii palmam adepti sunt.
Blandina etiam quaedam femina, cujus teneritudini
omnes metuerent: cui a prima luce usque ad vesperam
tormenta semper innovantes, ad ultimum
<nobr><sub></sub></nobr> victos se tortores confitentur; quae et secundo pulsata
cruciatibus non superatur. Tertio quoque die
religata ad stipitem, atque in crucis modum distensa,
bestiis pabulum praeparatur. Quam cum nulla
ex eis auderet contingere, rursum revocatur ad
carcerem. Quarto etiam verberibus acta, craticulis
exusta, et multa alia perpessa, ad ultimum gladio
jugulatur. Tunc et Ponticus puer annorum quindecim
per omnia tormentorum genera cum ipsa cruciatus,
et materna ejus adhortatione corroboratus,
ante illam martyrium consummavit. Alexander autem
medicus, genere Phryx, qualiter omnia tormentorum
genera superaverit, et victor ad Christum
perrexerit, congruentius in quinto libro ecclesiaticae
<nobr><sub></sub></nobr> Historiae, unde ista excerpsimus, invenietur.
Nomina vero eorumdem martyrum ista sunt: Photinus
episcopus, Zacharias presbyter, Sanctus diaconus,
Vetitius [Vetius], qui et Repagatus [Epagathus],
Macharius, Asclepiades, qui alio nomine
dicitur Alcibiades, Silvius, Primus, Ulpius, Vitalis,
Comminus, October, Philominus, Geminus, Vilia,
Albina, Grata, Rogata, Aemilia, Potamia, Pompeia,
Rhodana, Biblis, Quarta, Matema, Elpis, quae et
Ammas. Hi quidem diversissimis mortibus interempti
sunt. Hi autem bestiis traditi sunt: Sanctus supradictus,
Maturus, Attalus, Alexander, Ponticus, Blandina,
Aristeus, Cornelius, Zosimus, Titus, Julius,
Zoticus, Apollonius, Geminianus, Julia, Ausonia,
Aemilia, Jannica, Pompeia, Domna, Justa, Throphima,
<nobr><sub></sub></nobr> Antonia. Quorum omnium reliquiae igni traditae
et in Rhodanum fluvium dispersae sunt; sed,
ipsis martyribus revelantibus, collectae, et in ecclesia
Apostolorum conditae, creberrimis virtutibus apud
Deum vivere declarantur. Quorum festivitatem cives
Lugdunensis urbis, omnibus undequaque laetanter
per descensum fluminis cum hymnis et canticis gratulationis
procedendo concelebrantes, missarumque
solemnia in eadem ecclesia festive Domino reddentes,
ex antiquorum traditione ipsam diem Miraculorum
appellant. Locus autem in quo passi sunt Athenaco
vocatur, ideoque dicuntur martyres Athenacenses.</p>
<p>III NON. JUN.---Romae nativitas sanctorum martyrum
Marcelli, Avidi, Gaii, Donati cum aliis amplius
quam centum quinquaginta.</p>
<p><nobr><sub></sub></nobr> In Africa Quirini, Abidiani, Neophori, Pambo,
Januariae, Demetriae, Zinci et aliorum centum quadraginta
novem.</p>
<p>Apud Aritium, civitatem Tusciae, sanctorum martyrum
Pergentini et Laurentini fratrum. Qui persecutione
Decii, sub judice Tertio, cum essent pueri,
post dira supplicia tolerata, et multa miracula ostensa,
gladio caesi sunt, et apud eamdem urbem
conditi; et aliorum plurimorum quadringentorum.</p>
<p>In Campania beati Erasmi Antiocheni episcopi et
martyris. Qui in Libano monte per annos septem
vitam eremiticam duxit, ibidemque multa mira fecit.
Sed postmodum a Diocletiano imperatore comprehensus,
et jussu ipsius primo plumbatis crudeliter
caesus, deinde fustibus diutissime maceratus. Postea
<nobr><sub></sub></nobr> resina, sulphure, plumbo, pice, cera oleoque solutis,
perfusus, ingenti miraculo illaesus apparuit. Quod
multi videntes, fidem Christi, rejectis idolis, susceperunt.
Inde immenso pondere ferri constrictus, in
carcere sub dira custodia reclusus est, de qua angelica
visitatione solutus et ereptus; sed fama miraculorum
Maximiano imperatori proditus, renovatis suppliciis
iterum est cruciatus, in tantum, ut tunica
aerea ignita vestiretur, et in ollam quae plumbo, pice,
cera, resina, oleo fervefacta erat, immitteretur; sed
virtute Domini omnia superans, et illaesus exinde
progrediens, atque ad confirmandum caeteros a Domino
servatus, in Campaniam, angelico monitus et
munitus solatio, pervenit. Ubi cum plurimos sive in
<nobr><sub></sub></nobr> fide roborasset, sive ad fidem Christi convertisset,
vocante Domino, martyrio clarus, sancto fine
quievit.</p>
<p>Aurelianis depositio sancti Leifardi presbyteri.</p>
<p>II NON. JUN.---Noviduno civitate, Zotici, Attali,
Eutychii, cum aliis multis.</p>
<p>In Sicilia sanctorum Expergentii et Cristae martyrum.</p>
<p>In Pannonia, civitate Sabaria, Rutuli cum aliis
duobus.</p>
<p>In Illyrico, civitate Fiscia, nativitas sancti Quirini
episcopi. Qui persecutione Maximiani pro fide Christi,
ligato ad manum molari saxo, in flumen praecipitatus
est, et circumstantibus collocutus diutissime,
ne ejus terrerentur exemplo, vix tandem precibus ut
<nobr><sub></sub></nobr> mergeretur obtinuit. Cujus reliquiae translatae sunt
Romam, et positae ad Catacumbas.</p>
<p>NON. JUN.---In Aegypto nativitas sanctorum martyrum
Marciani, Nicandri et Apollonii.</p>
<p>Romae, milliario septimo, Feliculae et Felicitatis cum
aliis multis.</p>
<p>In Histria Zoeli, Satyri, Thymini, Saturnini, Servuli,
Felicis, Sylvani, Fortunati.</p>
<p>Item Romae sancti Bonifacii martyris, sub Diocletiano
et Maximiano apud Tharsum Ciliciae passi,
sed Romae in via Latina sepulti. Qui cum esset procurator
rerum cujusdam nobilis matronae, nomine
Aglaes, et cum ea in stupro misceretur, tandem
uterque divino nutu compuncti, consilium habuerunt
ut ad quaerendum corpora martyrum Bonifacius mitteretur,
<nobr><sub></sub></nobr> si quo modo, servientes atque obsequentes
eis, per eorum merita salvari mererentur. Perveniens
igitur post dies aliquot Tharsum, festinabat
ad locum ubi erant sancti martyres in agone certantes,
viditque alium suspensum per pedes igne supposito;
alium in quatuor lignis extensum, et diutissime
afflictum; alium ungulis exaratum, alium manibus
abscissum, alium stipitem in collo habentem
infixum, et a terra levatum, et sic diversa supplicia
martyrii ab impio carnifice disposita cum eminus,
fervens et ipse amore Christi, respiceret, magnum
Deum sanctorum martyrum clamare coepit, et accurrens
consedit pedibus eorum, deosculans vincula ac
dicens: Certate, martyres Christi, calcate diabolum,
modicum perseverate. Parvus quidem labor, sed
<nobr><sub></sub></nobr> multa est requies, et ineffabilis postmodum satietas.
Aspiciens autem Simplicius judex, jussit eum applicari
ad tribunal et dixit ei: Quis es tu? Sanctus
Bonifacius dixit: Christianus sum et Bonifacius
vocor. Tunc iratus judex jussit eum suspendi, et
tandiu corpus ejus ungulis radi, donec ossa ejus
apparerent. Deinde calamos acutos sub ungulos manuum
ejus affigi. Cumque sanctus martyr, in coelum
aspiciens, alacriter dolores toleraret, videns impius
judex, jussit aperire os ejus et plumbum bulliens
infundi. Sanctus autem martyr dicebat: <em>Gratias tibi
ago, Domine Jesu Christe, Fili Dei.</em> Deinde judex
jussit afferri ollam, et eam pice impleri, atque sanctum
martyrem verso capite in picem bullientem
<nobr><sub></sub></nobr> mitti. Sed cum nihil laesus esset, jussit impius judex
ut gladio caput ejus abscinderetur. Quo facto terraemotus
factus est magnus, ita ut multi infideles, virtutem
Christi in martyre cernentes, crederent. Socii
autem ejus, tollentes corpus ipsius, et aromatibus
condientes, perduxerunt ad urbem Romam. Angelus
vero Domini apparens dominae quondam ipsius, rem
factam beati martyris indicavit ei. Quae confestim
cum omni veneratione obviavit sancto corpori, et
aedificans ei memoriam dignam, reposuit illud in ea
ab urbe Roma stadiis quinque. Beata vero Aglae
abrenuntiavit mundo et pompis ejus, distribuens
universa quae possederat egenis ac monasteriis, relaxans
universam familiam suam a jugo servitutis;
et tantam gratiam a Domino meruit, ut in ejus nomine
<nobr><sub></sub></nobr> virtutum signis claresceret. Supervixitque in
habitu sanctimoniali annos tredecim, et sepulta est
apud eumdem martyrem, piis operibus consummata.
Martyrizavit autem beatus Bonifacius decimo quarto
die mensis Maii, apud Tharsum metropolim Ciliciae,
sed Nonis Junii sepultus est Romae.</p>
<p>Eodem die in Frisia passio sancti Bonifacii episcopi.
Qui de Britannia veniens, et fidem Christi
evangelizans, cum maximam multitudinem in Frisia
Christianae religioni subjugasset, novissime a paganis
qui supererant, gladio peremptus, martyrium consummavit
cum Eobano episcopo et aliis servis Dei
quorum haec sunt nomina: Wintrug, Walthere,
Skirwald, Bosan, Hamund et Hethere, Wacchar,
Gundachar, Willehere, Hadovolf. De quorum collegio
<nobr><sub></sub></nobr> fertur etiam fuisse Willibaldum presbyterum, virtutibus
et doctrina clarissimum, et sororem ejus Waldburgam,
sanctitate conspicuam.</p>
<p>VIII ID. JUN.---Nativitas sancti Philippi, qui fuit
unus de septem primis diaconibus qui cum beato
Stephano statim post passionem Christi ab apostolis
sunt ordinati. De quo in Actibus apostolorum refertur
<strong>(cap. VI, VIII)</strong> quod signa et prodigia faciendo,
praedicatione sua Samaritas ad fidem Christi convertit,
et Candacis reginae Aethiopum studiosum in
Scripturis eunuchum, in fonte qui est apud vicum
Betsuram, in tribu Juda, euntibus ab Helia ad Hebron,
in vicesimo lapide baptizaverit. Qui postea
apud Caesaream requievit: juxta quem tres filiae
ipsius, virgines ac prophetissae, jacent tumulatae,
<nobr><sub></sub></nobr> nam quarta filia ipsius, plena Spiritu sancto, in
Epheso occubuit. Quidam tamen putant apud Hierapolim
eas esse sepultas, ubi Philippus apostolus,
unus de duodecim, quiescit. Cujus fuisse filiae ab aliquibus
scriptoribus putatae sunt. Quorum opinionem
beati Lucae refellit auctoritas ita narrantis: <em>Intravimus
in domum Philippi evangelistae, qui erat unus de
septem: cui erant quatuor filiae virgines prophetantes</em>
<strong>(Act. XXI)</strong>.</p>
<p>Apud Tarsum Ciliciae martyrum viginti, qui sub
judice Simplicio, temporibus Diocletiani et Maximiani
imperatorum, per diversa supplicia glorificaverunt
Deum in corporibus suis, ut supra in passione
beati Bonifacii dictum est.</p>
<p><nobr><sub></sub></nobr> Romae sanctorum Artemii cum uxore sua Candida
et filia Paulina. Qui Artemius cum esset custos carcerum,
et clausum teneret beatum Petrum exorcistam
in custodia, per liberationem unicae filiae Paulinae
a daemonio credidit in Christum, et a beato
Marcellino presbytero baptizatus est cum omni domo
sua et aliis multis. Quod judex nomine Serenus, sed
mente turbidus, audiens factum, Artemium et Candidam
filiamque ipsorum Paulinam sibi praesentatos
immenso pondere ruderum jussit obrui. Sicque sancti
Dei ad passionis locum perducti, beatus quidem
Artemius gladio percussus, sancta vero Paulina et
Candida per limina cryptae praecipitatae lapidibus
sunt obrutae.</p>
<p>Noviduno Amantii, Lucii et beati Alexandri.</p>
<p><nobr><sub></sub></nobr> Alexandriae Donati et Peregrini.</p>
<p>VII ID. JUN.---In Caesarea Cappadociae beati Luciani
martyris.</p>
<p>In Byzantio nativitas sancti Primosi, Fortunati,
Macri et Macharii monachi.</p>
<p>Constantinopoli, quae antiquitus Byzantium vocabatur,
nativitas sancti Pauli ejusdem civitatis episcopi.
Qui tempore Arianae perfidiae a Constantio
imperatore apud civitatulam quamdam Cappadociae,
Cucusam nomine, ob catholicam fidem expulsus
exsilio, Arianorum insidiis strangulatus, ad coelestia
regna migravit.</p>
<p>In Africa Victurii, Evasi, Privitae, Januariae, Donatae,
Spismae, Quirilli.</p>
<p>VI ID. JUN.---In Aegypto nativitas sancti Martiani.</p>
<p><nobr><sub></sub></nobr> In Caesarea Palaestinae Cristi.</p>
<p>In civitate Doroscoro nativitas sancti Marci.</p>
<p>In Nicomedia Eutychii, Nestorii et Marinae.</p>
<p>In Sardinia nativitas sancti Salustiani.</p>
<p>In Gallia, civitate Suessionensi, festivitas sancti
Medardi episcopi et confessoris, cujus vita virtutibus
plena a Fortunato Parisiaco episcopo et prosa et
metro nobiliter est conscripta: nam et in eleemosynis
largus, et in virtutibus clarus, et in prophetiae
spiritu praecipuus, quindecim annis Veromandensium
urbis episcopatum rexit, imo totum Occidentem
exemplis et doctrina gubernavit. Cujus anima ab
angelis in coelum perducta, corpus ejus ad Suessionem
delatum, et ibidem honorifice sepultum, miraculorum
ostensione gloriosum commendatur.</p>
<p><nobr><sub></sub></nobr> Andegavis sancti Licinii episcopi.</p>
<p>Item eodem die Carlenii confessoris.</p>
<p>V ID. JUN.---Romae in monte Caelio nativitas sanctorum
martyrum Primi et Feliciani sub Diocletiano
et Maximiano imperatoribus. Qui gloriosissimi martyres
semper in Domino viventes, a pontificibus
templorum apud imperatores quod Christiani essent,
accusati sunt: et inquisiti, erant enim cives Romani,
adducti sunt in conspectu imperatorum, qui jusserunt
eos ferro vinctos in carcerem detrudi, ubi
adfuit eis angelus Domini qui eos consolaretur.
Post aliquot vero dies jusserunt eos imperatores
suis aspectibus repraesentari, et praeceperunt militibus
ut ducerent eos ad fanum Herculis, et si sacrificare
<nobr><sub></sub></nobr> nollent, fortiter eos poenis affligerent. Verum
cum nulla possent eos ratione movere, sed pro
Christi nomine magis optarent mori, extenderunt
eos milites et virgis fortiter mactaverunt; et cum
renuntiassent imperatoribus quae facta sunt, irati
valde jusserunt eos tradi Promoto praesidi civitatis
Nomentanae ut diversis poenis eos interficeret. Et
accipientes eos milites duxerunt in viam quae dicitur
Nomentana, milliario decimo tertio, ferro vinctos,
et miserunt eos in carcerem juxta forum civitatis;
ubi iterum angelica visitatione relevantur. Post
multum vero temporis jussit sibi Promotus sanctos
Dei Primum et Felicianum ante tribunal suum praesentari.
Quos cum ad primam et ipsam publicam
interrogationem ab invicem separari fecisset, jussit
<nobr><sub></sub></nobr> beatum Felicianum plumbatis caedi. Quem cum in
eo genere supplicii videret insuperabilem, praecepit
eum ligari ad stipitem, et aculeos in manibus ejus
ac pedibus figi, et diutissime torqueri, et per tres
dies neque aquam neque ullum genus cibi ei ministrari.
Cumque sic per triduum continue permaneret
in Dei laudibus, jussit eum praeses flagellis caedi, ac
de stipite depositum in custodia recludi. Ac postmodum,
praesente ipso beato Feliciano, fecit applicari
sanctum Primum. Quo validissimis fustibus
caeso, ac deinde in equuleo deposito, et in lecto
supinato, praecepit plumbum ferventissimum in os
ejus infundi. Sed cum sancti martyres invictissimi
perstitissent, angustiatus praeses jussit eos ad amphiteatrum
duci, et duos leones in eos dimitti. Quibus
<nobr><sub></sub></nobr> ad pedes sanctorum corruentibus, laxati sunt
et ursi ferocissimi, sed et ipsi martyrum virtute
saevitiam perdiderunt. Quod videntes hi qui ad spectaculum
venerant, pene mille quingenti viri miraculis
perculsi, crediderunt in Domino. Verum praeses
cum insuperabiles eos cerneret, gladio animadverti
praecepit. Quorum corpora, noctu a Christianis
rapta, sepulta sunt ad arcus Nomentanos intra arenarium,
quinto Idus Junii, ab urbe Roma milliario
decimo tertio.</p>
<p>In Galliis, civitate Agenno, loco Pompeiaco, passio
sancti Vincentii levitae et martyris, de quo in libro
Miraculorum Gregorii Turonici refertur.</p>
<p>Item Romae militum quindecim.</p>
<p>In Scotia, insula Hibernia, depositio sancti Columbae,
<nobr><sub></sub></nobr> cognomento apud suos Columbkilli, eo quod
multarum cellarum, id est monasteriorum vel ecclesiarum
institutor, fundator et rector exstiterit, adeo
ut abbas monasterii cui novissime praefuit, et ubi
requiescit, contra morem ecclesiasticum primas
omnium Hiberniensium habeatur episcoporum, nec
immerito, quia idem sanctus per inhabitationem
sancti Spiritus, nulli, post apostolos et mirabilem
Martinum, in prophetia, doctrina et miraculorum
ostensione atque angelica frequentatione videatur
secundus. Quod vel ex his paucissimis persentiscere
licet. Cum sederet in quadam insula scribens, et in
alia domus altissima aedificaretur, et quidam de
culmine ejusdem enormis fabricae ad terram corruere
<nobr><sub></sub></nobr> coepisset, in ipso subitanei casus periculo,
dixit angelo Dei sibi assistenti: <em>Auxiliare, auxiliare;</em>
et ecce in ipsius momenti atomo, ita ruenti homini
subventum est ab angelo, quasi non scriptori, sed
fabro semper adesset. Cum gravis infirmitas, imo
lues et pestilentia intolerabilis, universum pene populum
devastaret, benedixit lapidem de littoreis
saxis, et ubicunque praecepit in aquam mittere,
atque ipsa aqua infirmantes potari vel aspergi: qui
in aquam missus, et contra naturam suam in modum
spumae supernatans, et hoc modo divinam se
benedictionem percepisse contestans, et omnes
morbos medicando sanificans, super aurum et omnes
gemmas pretiosus, ac super omnia medicamenta
fuit saluberrimus. Et ad augmentum miraculi, a
<nobr><sub></sub></nobr> nullo per id temporis morituro, licet diligentissime
custoditus et cautissime requisitus, unquam poterat
inveniri. Hoc uno de multimoda sanatione commemorato,
alterum de multiplici in penuria subventione
libet ad memoriam revocare, ut prudens lector
ex his duobus et tacita discat aestimare. Cuidam
pauperculo, omnibus rebus indigo, contulum in veru
sanctus exacuit, quod ab eo silvis et aquis jussit
infigi. Quod cum faceret, ita dives effectus est, ut
et domus ejus eamdem abundantiam non caperet, et
uxor ejus, terrestres delicias cum marinis fastidiens,
idem veru in perniciem sui a viro suo fecisset incidi.
Doctrina vero beatus Columba cum omnes anteriores
adaequaret, in hoc transcendere non injuria
censetur, quod per tres dies ultimos commorationis
<nobr><sub></sub></nobr> in terra, cuncta ei revelata sunt sacrae Scripturae
sacramenta, omnibus retro mortalibus aut penitus
occulta, aut certe juxta Apostolum: <em>Per speculum
et in aenigmate</em> <strong>(I Cor. XIII)</strong>, comperta, imo requirenda
atque enucleanda proposita. Quae propter
absentiam Batthenei, familiarissimi videlicet illius
discipuli, imo propter indignitatem generis humani,
litteris non sunt attitulata. Porro prophetiae dono
ita mortales omnes praeponderavit, ut et praesentia
caeteris abscondita, et absentia, non solum vicina,
sed et longe posita, sed et praeterita et futura, in
uno inevitabilis oculi ictu deprehenderet. Vas ante
eum pro solemni benedictione, lacte plenum, oblatum
est. Quod cum benedixisset, et vasculum illico
crepuisset, increpuit ministrum cur non ante infusionem
<nobr><sub></sub></nobr> per signum sanctae crucis antiquo hosti locum
in eo permanendi interdixisset. Item lactis
similitudinem, ex tauri testiculis expressam, in
propriam, id est sanguinis, eminus benedicendo
convertit naturam. Regum vicinorum bella et praescivit
et aliquando compescuit, aliquando vero justiores
causas habentibus favit, injustiores vero,
divinae justitiae conjunctus, non adjuvando despexit.
Subversionem quoque civitatis, quae nunc Nova
dicitur in Italia, in subitaneo stupore, terrae hiatu,
imo coelestis irae respectu, subversam conspexit, et
aliis exstasin ejus mirantibus idipsum nuntiavit, sed
et hoc praedixit, quod Gallici nautae, sicut et factum
est, eamdem rem ipso anno in Scotia relaturi essent.
<nobr><sub></sub></nobr> Die quoque ultimo vitae mortalis, id est Sabbato,
cum psalmum tricesimum tertium usque ad
eum versum perduxisset in scribendo: <em>Inquirentes
autem Dominum, non deficient in omni bono</em> <strong>(Psal.
XXXIII)</strong>, astantibus inquit: Quod reliquum est,
Baitheneus scribat; ut videlicet qui in regimine
fratrum ei successurus erat, non solum docendo,
sed et scribendo discipulos ad se vocare deberet:
<em>Venite, filii, audite me, timorem Domini docebo vos</em>
<strong>(Ibid.)</strong>; et addit: Haec dies in Scriptura sacra
Sabbatum, id est <em>requies,</em> appellatur, in qua mihi
requies aeterna paratur. Ecce enim hac nocte resurrectionis
Dominicae vado ad Dominum Jesum Christum
magnae resurrectionis auctorem, et hoc scitote
quia per continuos dies mare clausum nimia tempestate
<nobr><sub></sub></nobr> tenebitur, ut exsequiae meae non a vulgaribus
turbis superstitiose, sed a sanctis fratribus meis
religiose celebrentur. Qui cum plurimos discipulos
vel socios sanctitatis suae pares habuisset, unum
tamen, Comgellum scilicet, Latine Fausti nomine
illustrem, praeceptorem beatissimi Columbani, magistri,
domini et Patris nostri Galli, virtutum ac
meritorum suorum, quasi unicum, exemplo Isaac,
reliquit haeredem.</p>
<p>IV ID. JUN.---Romae via Aurelia, milliario decimo
tertio, nativitas sancti Basilidis martyris, Tripodis
et Mandalis, sub Aureliano imperatore, praeside
Platone, et aliorum viginti martyrum. Pro <em>Tripode</em>
tamen et <em>Mandale</em> in quibusdam codicibus <em>in Tripoli
Magdaletis</em> scriptum reperitur.</p>
<p><nobr><sub></sub></nobr> Eodem die beati Getulii martyris temporibus
Adriani imperatoris, sub judice Licinio. Hic in omni
lege divina erat doctissimus, et per ejus doctrinam
multi in fide Christi erudiebantur. Cujus famam
Adrianus imperator audiens, direxit Cerealem vicarium
ad tenendum eum: sed audito ejus verbo veritatis,
credidit in Christum, et baptizatus a beato
Sixto papa, per instructionem sancti Getulii in fide
Christi confortatus est. Quo Adrianus comperto, Licinium
consularem direxit, ut Cerealem vicarium
teneret. Cum quo beatus Getulius et frater ejus
Amantius, atque amicus eorum sanctissimus Primitivus
inventi, pariter sunt tenti, et jussu ejusdem
Licinii exspoliati ac caesi, ac per viginti ac septem
dies in carcerem sunt detrusi. Tunc veniens Romam,
<nobr><sub></sub></nobr> et Adriano de hujusmodi facto innotescens, ab
eo in mandatis accepit ut omnes igne concremaret.
Sanctus vero Getulius, cum in igne superviveret,
fustibus colliso capite martyrium complevit. Consummati
sunt autem beati martyres in fundo Capreolis,
via Salaria, ab urbe Roma plus minus milliario
decimo tertio, supra fluvium Tiberim, in parte
Sabiniensium. Quorum corpora collegit beata Symphorosa,
uxor Getulii martyris (quae non longe post
eumdem ipsum martyrem cum septem filiis suis
martyrizavit, videlicet vicesimo septimo die mensis
Junii), et sepelivit ea in praedio suo in arenario, in
loco et oppido supra nominato.</p>
<p>Nicomediae sancti Zachariae.</p>
<p><nobr><sub></sub></nobr> Antissiodoro depositio sancti Censorii episcopi.</p>
<p>III ID. JUN.---Apud Cyprum nativitas S. Barnabae
apostoli. Qui cum a parentibus Joseph fuerit
nuncupatus, ab apostolis Barnabas, vel <em>filius consolationis</em>
est vocatus, pro eo quod cum habuerit agrum,
eumque vendiderit, pretium ejus ante pedes apostolorum
ad consolationem pauperum posuerit. Qui
cum esset gente Judaeus, imo levites, sed natione
Cyprus, non solum caeteros Judaeos fidei Christi subjugare,
sed et ipsum apostolum Paulum a Christo de
coelo vocatum, sed propter anterioris persecutionis
immanitatem Christianis suspectum, apostolorum
choro sociare curavit. Cum quo ab illis gentium
apostolus ordinatus, et plurimas ab incredulis perpessus
<nobr><sub></sub></nobr> injurias; sed causa Marci, communis eorum
discipuli, vel potius dispensatione divina ab eo corpore
divisus, mente tamen unitus, nihilominus
evangelicae praedicationis injunctum sibi opus explevit.
De cujus sanctitate unum beati Lucae testimonium
fidelibus sufficere debebit, quia videlicet erat
<em>vir bouus, plenus Spiritu sancto et fide</em> <strong>(Act., XI)</strong>.
Cujus corpus tempore Zenonis imperatoris, ipso
revelante, repertum est. Hic unam ad aedificationem
Ecclesiae pertinentem scripsisse fertur epistolam,
quae tamen inter apocryphas reputatur.</p>
<p>Eodem die apud Corinthum Sosthenis discipuli
beati Pauli apostoli. Qui cum in Judaismo male a
gentibus, Gallione proconsule non curante, tractaretur,
ad Christianismum conversus, ab ipso beato
<nobr><sub></sub></nobr> Paulo in apostolicis est litteris honorifice commendatus
<strong>(I Cor. I)</strong>.</p>
<p>Item apud Aquileiam nativitas sanctorum martyrum
Felicis et Fortunati, sub persecutione Diocletiani
et Maximiani imperatorum, praeside Euphemio.
Qui cum essent germani fratres fide Christi ferventes,
deferente Apamio qui erat unus ex officio praesidis,
vincti ferro Aquileiam judici Euphemio perducuntur.
Ubi cum Christum constantissime faterentur,
ab irato judice primum in equuleo suspensi
sunt, ardentibus lampadibus circa latera appositis;
sed mox, psallentibus martyribus, exstinctis, inde
per ventrem ardenti oleo perfusi; ad ultimum, dum
in confessione Christi perdurarent, foras civitatem
<nobr><sub></sub></nobr> ducti, juxta fluvium civitati proximum capite truncantur.
Inde nocte a religiosis viris ejus civitatis
sublati, cum aromatibus involuti linteaminibus occulte
sepulti sunt. At cives Vicetiae supervenientes
eorum corpora perducere ad suam civitatem Vicetiam
nitebantur. Non permittentibus autem Aquileiensibus,
imo renitentibus, tandem pia contentio
finita est nutu divino, ut Felicem Vicentini, Fortunatum
haberent Aquileienses, ita tamen ut caput
beati Felicis Aquileienses, caput vero sancti Fortunati
Vicetia sortiretur. Quod factum in laude Domini
nostri Jesu Christi usque hodie permanet.</p>
<p>Romae Anacleti papae, qui primus beati Petri apostoli
memoriam construxit et composuit, cum presbyter
<nobr><sub></sub></nobr> esset ordinatus ab eo, et juxta corpus ejus sepultus
est.</p>
<p>II ID. JUN.---Romae nativitas sancti Cyrini. Qui
jussu Claudii imperatoris secundi, post omnium facultatum
ablationem, et diutinam carceris macerationem,
nocte decollatus est, et corpus ejus in Tiberim
projectum. Quod in Lycaonia insula inventum,
honorifice a fidelibus est sepultum. Quando autem
vel quomodo Romam fuerit translatum, nobis quidem
est incognitum, sed beato Gregorio credimus
non ignotum.</p>
<p>Item Romae Naboris et Nazarii. Quos simul cum
Gorgonio martyre, quem in ecclesiastica Historia
puto designatum, permittente Paulo papa Romano,
transtulit a Roma in Galliam, vel, ut verius fatear,
<nobr><sub></sub></nobr> in Franciam antiquam Ruodgangus Metensis episcopus,
anno ab incarnatione Dominica septingentesimo
sexagesimo quinto, et collocavit sanctum Gorgonium
in monasterio quod dicitur Gorzia, sanctum
vero Naborem in monasterio alio quod dicitur Nova
Cella, sanctum quoque Nazarium in monasterio quod
dicitur Loresham, ubi signa et miracula in recuperatione
sanitatis infirmorum et debilium saepius
ostenduntur.</p>
<p>Eodem die, Mediolani, nativitas sanctorum martyrum
Nazarii et Celsi pueri. Beati Nazarii pater
Africanus, mater vero Perpetua, a beato Petro apostolo
baptizati. Ipse vero sanctus Nazarius a sancto
Clemente instructus et baptizatus est. Quem Anulinus
sub rabie persecutionis, quae per Neronem
<nobr><sub></sub></nobr> excitata est, diu maceratum et afflictum in carcere
cum beatissimo puero Celso, quem idem ipse nutrierat,
gladio feriri jussit. Quorum corpora Christiani
furati quinto Kalendas Augusti sepelierunt foris
portam quae dicitur Romana, in propriis hortis.
Revelaverunt autem se beati martyres cuidam Caeratio
nomine, cujus uxor Fortunata, et per visum monuerunt
se occultari propter rabiem persecutionis quam
Nero impius excitaverat. Latuerunt vero usque ad
tempora Honorii et Arcadii imperatorum. Quos
beatus Ambrosius, Domino revelante, reperit. Patefacto
autem sepulcro in quo jacebat corpus beati
Nazarii, qui quandonam passus fuerit, ut scribit
sanctus Paulinus, usque tunc temporis ignorabatur,
viderunt sanguinem martyris ita recentem, qui praesentes
<nobr><sub></sub></nobr> erant, quasi eodem die fuisset effusus. Caput
etiam ipsius, quod ab impiis fuerat abscissum, ita
integrum atque incorruptum cum capillis capitis et
barba, ut videretur eodem tempore quo levabatur,
lotum atque compositum in sepulcro: etiam odore
tanto repleti sunt, ut omnium aromatum vinceret
suavitatem: quo levato et in lectica composito, statim
ad sanctum Celsum martyrem, qui in eodem
horto positus erat, ad orationem perrexit sanctus
episcopus, et utrumque transtulit ad basilicam Apostolorum
quae est in Romana. Inventi autem et
translati sunt pridie Idus Junias. Festivitas vero eorum
de martyrio agitur quinto Kalendas Augusti.
Commemoratio tamen eorum publica et celeberrima
<nobr><sub></sub></nobr> in die sanctorum martyrum Protasii et Gervasii,
quasi sociorum synchronon agitur.</p>
<br><tr><th>
<br> <h4><center>(<em>Hic desiderantur aliquot pagellae in manuscripto.</em>)</center></h4></th></tr>
<p>Antiochiae sanctae Marinae virginis, quae per Olibrium
praefectum multa tormenta pro Christi nomine,
id est vincula, carcerem, flagella et equuleum,
perpessa est. Quam et diabolus in draconis specie
atque Aethiopis aggressus, subvertere tentavit, sed
per signum sanctae crucis effugatus et superatus ab
ea discessit. Novissime vero per eumdem praefectum
decollata, mortalem vitam finiens, veram et aeternam
a Christo percepit.</p>
<p>Ravennae Macharii, Felicis, Aemilii, Crispini.</p>
<p>XIII KAL. JUL.---Mediolani nativitas sanctorum
<nobr><sub></sub></nobr> martyrum Gervasii et Protasii. Qui beatissimi, a
sancto Paulo apostolo instructi, cum per decem annos,
in uno coenaculo conclusi, lectionibus et orationibus
atque jejuniis vacassent, decimo anno a
pontificibus templorum apud Astatium comitem proditi,
et ab eodem tenti atque examinati, hoc modo
ad palmam martyrii pervenerunt. Cum enim nec minis
nec blandimentis eos compellere potuisset ut se
Christianos esse negarent, Gervasium quidem tandiu
jussit plumbatis caedi, quandiu spiritum exhalaret;
Protasium vero, fustibus caesum, capite truncari.
Quorum corpora Philippus vir religiosus una
cum filio suo furtim abstulit, et intra domum suam
in arca marmorea sepelivit. Eorumdem vero sepulcra
multa post tempora sub Theodosio imperatore,
<nobr><sub></sub></nobr> Domino revelante, beatus Ambrosius reperit, et ita
incorrupta corpora eorum, ac si eodem die fuissent
interempti. Quae cum in urbem introducerentur,
quidam diu caecus feretri tactu lumen recepit.</p>
<p>Item ibidem, juxta Martyrologium sancti Hieronymi,
nativitas sancti Nazarii et Celsi pueri.</p>
<p>Apud Ravennam sancti Ursicini martyris, qui sub
judice Paulino post nimia tormenta in confessione
Domini immobilis permanens, capitis abscissione
martyrium consummavit sepultusque est in eadem
urbe a beato Vitale, patre sanctorum Gervasii et
Protasii.</p>
<p>Romae Sylvestri papae, qui sedit anno uno. Qui,
consentiente Justiniano imperatore, a Vilisario [Belisario]
patricio depositus, et monachus factus, in
<nobr><sub></sub></nobr> exsilio confessor moritur.</p>
<p>XII KAL. JUL.---Romae depositio beati Novati,
fratris Timothei presbyteri, qui a beatis apostolis
eruditi sunt. De quo Novato scribit Pastor in gestis
Pudentianae et Praxedis virginum, quod post mortem
beatae Pudentianae visitante se beato Pio episcopo et
sancta Praxede, assistente etiam frequentia plurimorum
martyrum, migraverit ad Christum.</p>
<p>In Tomis civitate Pauli, Cyriaci, Paulae, Felicianae,
Felicis, Aemilii, Vitalis, Crispinae, Martyriae.</p>
<p>Item translatio sancti Zenonis martyris.</p>
<p>XI KAL. JUL.---In Sicilia, civitate Syracusis, nativitas
sanctorum martyrum Rufini et Martiae.</p>
<p>Romae sanctae Demetriae virginis, quae fuit beati
<nobr><sub></sub></nobr> Fausti filia. Haec cum ante impium Julianum pro fide
Christi introduceretur, in ejus confessione spiritum
emisit, sepultaque est a beato Joanne presbytero,
juxta matrem suam Dafrosam et sororem Vivianam,
juxta palatium Licinianum.</p>
<p>Apud Moguntiacum civitatem nativitas sancti Albani
martyris, qui sub Theodosio imperatore de
insula Namsia pergens, cum sancto Theonesto et
Urso Mediolanum venit. Indeque exiens, auxiliante
Domino, pervenit ad Gallias, et in servitute Domini
perseverans, et ad martyrium pro nomine Salvatoris
promptus, postquam in civitate Augusta beatus Ursus
martyrii cursum consummavit, sanctus Albanus
cum Theonesto Magontiacum pervenit. Dumque ibi
verbum Dei praedicaret, martyrium explevit, et sepultus
<nobr><sub></sub></nobr> est ibi juxta praedictam civitatem.</p>
<p>In Caesarea depositio sancti Eusebii episcopi.</p>
<p>X KAL. JUL.---Antiochiae nativitas sanctorum
martyrum Agathalicae, Juliani, Graphi et aliorum
octingentorum quatuordecim, quorum nomina Deus
habet in libro viventium.</p>
<p>In Britannia sancti Albani martyris, qui tempore
Diocletiani in Verolamio civitate post verbera et
tormenta acerba capite plexus est, sed illo in terram
cadente, oculi ejus qui eum percussit pariter
ceciderunt. Passus est cum illo etiam unus de militibus,
eo quod eum ferire jussus, noluerit, divino
utique perterritus miraculo, quia viderat beatum martyrem,
sibi dum ad coronam martyrii properaret,
alveum amnis interpositi, orando transmeabilem
<nobr><sub></sub></nobr> reddidisse. Quo in tempore persecutio crudelissima
Oceani limbum in Britannia transgressa, etiam
Aaron et Julium cum aliis octingentis octoginta novem
felici cruore damnavit.</p>
<p>In civitate Campaniae Nola sancti Paulini episcopi.
Qui se temporibus Wandalorum, aliis omnibus jam
exhaustis, pro filio cujusdam viduae in servitutem
barbaris tradens, et ex terribili visione regi eorum
quis esset agnitus, reddita sibi omni captivitate civitatis
suae, et oneratis frumento navibus, cum ingenti
gloria ex Africa ad propriam sedem reversus est.
Claruit autem non solum eruditione et copiosa vitae
sanctitate, sed etiam potentia adversus daemones.</p>
<p>Eodem die depositio beati Nicetii Romanae urbis
episcopi.</p>
<p><nobr><sub></sub></nobr> IX KAL. JUL.---In Nicomedia passio sanctarum
virginum, Pistis, Elpis, Agapis, quae Latine <em>Fides,
Spes, Charitas,</em> dicuntur, et matris earum Sophiae,
quae <em>Sapientia</em> interpretatur, et aliarum multarum.</p>
<p>Romae sancti Joannis presbyteri, quem impius
Julianus inauditum via Salaria veteri, ante simulacrum
Solis decollari praecepit. Ejus corpus a beato
Concordio presbytero collectum et sepultum est juxta
concilia martyrum.</p>
<p>In Britannia depositio sanctae Edeldrudae virginis et
reginae. Cujus corpus, cum decem annis esset sepultum,
incorruptum inventum est.</p>
<p>Item vigilia sancti Joannis Baptistae.</p>
<p>VIII ID. JUL.---In provincia Palaestina, civitate
<nobr><sub></sub></nobr> Sebasta, prius Samaria, et ante multa saecula Sichem
nuncupata, celebritas nativitatis sancti Joannis Baptistae,
propter corpus ejus in Macherunta quidem
castello Arabiae detruncatum, sed ibi a discipulis ejus
tumulatum. Qui revera in Hebron civitate Juda, quae
ad fugitivorum praesidium sacerdotibus, imo filiis
Aaron fuerat delegata, auctoritate Evangelii sancti
Lucae, et libri Jesu Nave, et natus creditur et nutritus.
Cujus vitae sanctitas et conversationis austeritas
ac praedicationis qualitas, atque passionis ob defensionem
veritatis acerbitas, non solum evangelistarum
scriptis, verum etiam ipsius Domini, interni videlicet
arbitri, testimoniis commendatur.</p>
<p>In Epheso dormitio beati Joannis apostoli et evangelistae.
Cujus licet praeconia sexta die Kalendarum
<nobr><sub></sub></nobr> Januarii, quando per totam Ecclesiam festivitatis
ejus solemnia celebrantur, congruentius praedicari
videantur, tamen et hic aliqua ex eis ad legentium
utilitatem commemorentur. Cum igitur sexagesimo
octavo post passionem Domini anno, sciret imminere
recessus sui diem, convocatis discipulis suis,
inter sacra missarum Dei solemnia, de contemptu
mundi et concupiscentiarum ejus, ac de observatione
mutuae charitatis, iterato atque frequentato sermone
eos admonere non destitit, in tantum, ut etiam de
ejusdem sententiae repetitione fastidientes, alia illum
dicere quia haec sibi satis superque sufficerent, precarentur.
Quibus ille respondit: Quia sanctae et intemeratae
dilectionis custodia aut vix a quoquam mortalium
digne praedicaretur, aut inter mundana scandala
<nobr><sub></sub></nobr> usque ad finem illibata teneretur; et his dictis,
data omnibus pace, et tam semetipso quam illis Dominici
corporis et sanguinis sacramento communitis,
reclinavit se in sepulcro quasi in lecto, tam
liber a dolore mortis quam immunis creditur a contagio
corruptionis.</p>
<p>Augustoduno depositio sancti Simplicii episcopi,
Festi, Lucerii.</p>
<p>VII KAL. JUL.---Apud Pyrrhi Beroeam nativitas
sancti Sosipatri, discipuli beati Pauli apostoli.</p>
<p>Alexandriae sancti Gallicani martyris: Qui dux
Romani exercitus, cum intra Philoppolim [Philippopolim]
Thraciarum urbem, a gente Scytharum fuisset
obsessus, et ad suggestionem sanctorum Joannis
et Pauli, abdicata idolorum cultura, Domini Jesu
<nobr><sub></sub></nobr> Christi se defensioni commendasset, et ipse et totae
Thraciae ab hostium incursione sunt liberatae. Quique
Romam reversus, et Christianus effectus, quinque
millia servorum suorum liberos civesque Romanos
fecit, quibus etiam praedia domosque donavit.
Cunctas vero facultates suas, excepto jure filiarum,
Atticae videlicet et Artemiae, quas Constantina Augusta
virgo sacratissima Christo fuerat lucrata,
distrahi ac donari pauperibus fecit. Ac se in
Ostiensi urbe manenti sancto viro cuidam, nomine
Hilarino, sociavit, cujus habitaculum ampliari fecit
ad peregrinorum susceptionem, quam ipse plurimis
impendebat. Et adminiculo servorum, quos jam
libertate donavit, atque ideo arctius eos sibi astrinxit,
<nobr><sub></sub></nobr> omnibus indigentibus ad se venientibus, cunctisque
languentibus sanctae servitutis servitia exhibere
non cessabat, donec Julianus Apostata, Caesar
effectus, legem promulgaret ut Christiani nihil in
hoc saeculo possiderent. Sed et tunc Gallicanus in
paucissimis casis quas ad ministerium pauperum
reservatas habebat, ita Christum defensorem invenire
merebatur, ut quicunque in eas malitiose vel
ad ponendos titulos fisci intrare praesumeret, statim
aut diabolo repleretur, aut leprae maculis respergeretur.
Quod cum Juliano fuisset nuntiatum, mandavit
ei ut aut diis sacrificaret aut a finibus Italiae
discederet. Mox ergo beatus Gallicanus, relictis
omnibus, Alexandriam petiit, et ibi junctus est
confessoribus Christi per annum continuum. Post
<nobr><sub></sub></nobr> etiam secessit in eremum, ibique a Rauciano comite
templorum vi cogebatur sacrificare diis; et dum
contemneret, percussus gladio in corpore, Christi
martyr factus, atque ita perrexit ad Dominum,
gaudens cum triumpho. Cui statim sui nominis
basilicam construxerunt, in qua exuberant beneficia
martyris, ex eo et nunc et usque in saecula.</p>
<p>Romae Luceiae virginis et Auceiae regis, qui cum
aliis viginti duobus pariter martyrio coronati sunt.</p>
<p>VI KAL. JUL.---Romae nativitas sanctorum Joannis
et Pauli fratrum. Quorum prior praepositus,
secundus fuit primicerius Constantiae virginis, filiae
Constantini imperatoris. Qui cum omni die turmas
Christianorum recrearent ex his opibus quas sacratissima
virgo Christi Constantia reliquerat, pervenit
<nobr><sub></sub></nobr> hoc ad Julianum impiissimum Caesarem. Qui cum
nec minis nec suasionibus a Christi amore eos abstrahere
et ad idolorum culturam allicere posset,
dedit eis inducias decem diebus, ut ad venerationem
deorum suorum inclinarentur. Tunc sancti Dei,
Christianos ad se invitantes, ordinaverunt de omnibus
quae relinquere poterant, ac per totos decem
dies incessanter noctu diuque eleemosynis insistentes,
in fine decimi diei, hora coenandi, intra domum
suam a Terentiano campiductore orantes constricti
sunt, et nulla ratione vel comminatione a dilectione
Christi quantulumcunque declinantes, per eumdem
Terentianum decollati, et intra domum suam fovea
facta repositi sunt, fama divulgata quod jussu Caesaris
in exsilium missi fuissent. Daemones autem ex
<nobr><sub></sub></nobr> obsessis corporibus intra domum Joannis et Pauli
ejiciebantur, confitentes sanctam passionem eorum,
ita ut unicus filius Terentiani qui eos decollaverat,
veniret intra domum sanctorum, et clamaret per os
ejus daemon, quod Paulus et Joannes incenderent
eum. Tunc Terentianus, divina compunctus gratia,
et in Christo regeneratus, tandiu ad sanctorum corpora
orationibus incubuit, donec emundationem
filio suo impetraret.</p>
<p>In Alexandria Agathonis, Diogenis et Bigati.</p>
<p>In Africa Gaudentii, Felicis, Agapiti et Emeritae.</p>
<p>V KAL. JUL.---In Galatia nativitas beati Crescentis,
discipuli beati Pauli apostoli. Qui et in
Gallias transitum faciens, verbo praedicationis multos
<nobr><sub></sub></nobr> ad fidem Christi convertit. Rediens vero ad
gentem cui specialiter fuerat episcopus datus, Galatas
usque ad beatum finem vitae suae in opere
Domini confortavit.</p>
<p>Apud Tiburtinam Italiae civitatem nativitas sanctae
Symphorosae, uxoris beati Getulii martyris cum
septem filiis, Crescente, Juliano, Nemesio, Primitivo,
Justino, Stacteo, Eugenio, cum quibus passa
est simul sub Adriano principe. Qui ipsam Symphorosam
jussit palmis caedi, deinde per crines
suspendi. Quam dum superare nullatenus posset,
jussit eam alligato saxo in fluvium praecipitari.
Cujus frater Eugenius, principalis curiae Tiburtinae,
colligens corpus ejus, sepelivit. Et mane imperator
jussit septem stipites figi, ibique filios ejus ad
<nobr><sub></sub></nobr> trocleas extendi, et Crescentem in gutture transfigi,
Julianum in pectore, Nemesium in corde, Primitivum
per umbilicum, Justinum, per membra distensum,
scindi per singulos corporis nodos atque juncturas;
Stacteum lanceis innumerabilibus, donec moreretur,
in terram configi: Eugenium findi a pectore
usque ad inferiores partes; et posuerunt pontifices
sacrorum nomen loci illius, ad septem Bithanatos:
quorum corpora requiescunt via Tiburtina, milliario
nono.</p>
<p>Eodem die in Hispania, Corduba civitate, nativitas
sanctorum Zoelli et aliorum novemdecim.</p>
<p>Apud Ephesum festivitas Septem Dormientium
fratrum, hoc est, Maximiani, Malchi, Martinia
[Martiniani], Dionysii, Joannis, Serapionis, Constantini.
<nobr><sub></sub></nobr> Qui Decianam persecutionem post nimia
et plurima tormenta fugientes, absconderunt se in
spelunca grandi in monte Caelio, et ibi in oratione
assidua permanserunt. Quod audiens Decius imperator,
jussit obstrui os speluncae ut ibi interirent.
Post trecentos autem et septuaginta duos annos,
hoc est tricesimo anno imperii Theodosii, filii Arcadii
imperatoris, quando pullulavit haeresis, volens
evacuare spem fidei et resurrectionem mortuorum,
ipsi septem fratres, qui in praedicta spelunca usque
ad illud tempus quiescebant, divina provisione suscitati
sunt de somno longissimo, et comprehensi a
quibusdam eo quod pecuniam sui temporis jam nunc
antiquissimam in mercatum adduxerint ad comparandum
sibi victum quotidianum, in praesentiam
<nobr><sub></sub></nobr> hominum illius aetatis adducti, quasi inventores antiquorum
thesaurorum cogebantur reddere quod
putabantur tenere. Sed post multam concertationem
et sanctorum nimiam tribulationem (quia suspicabantur
se vespere de civitate exisse et mane redisse,
licet immutata esset in oculis eorum), tandem veniente
Marino Ephesiorum episcopo, et veritate rei
difficulter exsculpta, liberati sunt de manibus violentorum:
ac Theodosio imperatori de longinquis
mundi partibus advocato, in testimonium futurae
resurrectionis praesentati, iterum in locum quietis
pristinae redierunt.</p>
<p>In civitate Ambianensium inventio corporum sanctorum
Fusciani, Victorici atque Gentiani.</p>
<p><nobr><sub></sub></nobr> IV KAL. JUL.,---Apud Lugdunum Galliae nativitas
sancti Irenaei episcopi, qui beato Photino prope nonagenario
ob Christi martyrium coronato, in locum
ejus successit. Quem etiam constat beatissimi Polycarpi
discipuli sancti Joannis apostoli, sacerdotis et
martyris, fuisse discipulum: quique persecutione
Severi cum omni fere civitatis suae populo gloriose
coronatus est martyrio, sepultus est a Zacharia
presbytero, in crypta basilicae beati Joannis Baptistae
sub altari, cujus ab uno latere Epipodius, ab altero
Alexander martyr est tumulatus.</p>
<p>Eodem die apud Alexandriam passio sanctorum
martyrum Plutarchi, Sereni, Heraclidis, Herois.
Item Sereni, Potamienae, Marcellae et catechumenae
Herae nomine, baptismum martyrio consecutae. Inter
<nobr><sub></sub></nobr> quas praecipua erat Potamiena virgo, quae primo
immensos et innumeros agones pro virginitate desudans,
deinde etiam pro Christi martyrio exquisita
et inaudita tormenta perpessa, ad ultimum cum venerabili
matre Marcella ignis suppliciis comsumpta,
e terris migravit ad coelum.</p>
<p>Eodem die depositio sancti Leonis papae. Qui post
beatum Petrum apostolum quadragesimus septimus,
in urbe Roma sedit annos viginti et unum, mensem
unum, dies tredecim. Hic plurima doctrina exuberans,
et cum multis episcopis fidem catholicam
exponens, Eutychianam et Nestorianam haeresim
damnavit, et sanctissimum Chalcedonense concilium
sua industria congregari fecit. Hic constituit intra
actionem dicere: <em>Sanctum sacrificium,</em> et monacham
<nobr><sub></sub></nobr> non accipere velamen capitis benedictum ab
episcopo nisi prius virginitas illius probata fuerit.</p>
<p>In Africa Fabiani et Felicis cum aliis multis martyribus.</p>
<p>Vigilia sanctissimorum apostolorum Petri et Pauli.</p>
<p>III KAL. JUL.---Romae natalis beatorum apostolorum
Petri et Pauli, qui passi sunt sub Nerone
Caesare, Basso et Tusco consulibus. Petrus, post
multorum millium Judaeorum conversionem ad Dominum
Jesum Christum, post vocationem Cornelii
et plurimorum gentilium, post episcopatum Antiochenae
Ecclesiae et praedicationem dispersionis eorum
qui de circumcisione in Ponto, Galatia, Cappadocia,
Asia et Bithynia in Christum crediderant, secundo
Claudii anno ad expugnandum Simonem Magum,
<nobr><sub></sub></nobr> imo ad illuminationem Occidentalium, et medicamentum
in anima et corpore languentium a Deo
directus, Romam pervenit. Ibique viginti quinque
annis cathedram sacerdotalem usque ad ultimum
Neronis annum tenuit: a quo et cruci affixus, martyrio
coronatus, capite secundum petitionem suam
ad terram verso, et pedibus in sublime supinatis,
quia videlicet indignum se crederet, qui ita crucifigeretur
ut Dominus suus: sepultusque apud eamdem
urbem in Vaticano, juxta viam Triumphalem;
totius orbis veneratione celebratur, et cunctis ex
fide se inquirentibus multis et inenarrabilibus modis
opitulatur. Scripsit duas Epistolas quae Canonicae
nominantur: quarum secunda propter styli cum
<nobr><sub></sub></nobr> priore dissonantiam, ejus a plerisque negatur, sed
vere ipsius esse a cunctis sanum sapientibus approbatur.
Hic ordinavit daos episcopos, Linum videlicet
et Cletum, qui praesentaliter omne ministerium
sacerdotale in urbe Roma populo vel supervenientibus
exhiberent. Ipse vero orationi et praedicationi
operam dabat: sicut etiam Hierosolymis diaconibus
ad viduarum ac pupillorum ministerium constitutis,
ipse cum caeteris apostolis orationi ac verbo semper
erat instans.</p>
<p>Paulus quoque, post passionem Domini vicesimo
quinto anno, id est secundo Neronis, postquam ab
Jerusalem usque in Illyricum Evangelium Christi
replevit, Romam quidem vinctus directus, sed a Deo
mirabiliter absolutus, sub libera custodia ingressus
<nobr><sub></sub></nobr> est, et sicut ipse in secunda ad Timotheum Epistola
scribit <strong>(cap. IV)</strong>, <em>liberatus de ore leonis,</em> ferocissimi
videlicet persecutoris Neronis, Evangelium Christi
in Occidentis quoque partibus praedicavit, et ipse
quarto decimo Neronis anno, eodem die quo Petrus,
Romae pro Christo capite truncatus, sepultus est in
via Ostiensi, anno post passionem Domini tricesimo
septimo. Scripsit autem novem, imo decem, juxta
Decalogum legis, Epistolas ad septem Ecclesias:
Ad Romanos unam, ad Corinthios duas, ad Galatas
unam, ad Ephesios unam, ad Philippenses unam, ad
Colossenses unam, ad Thessalonicenses duas, ad
Hebraeos unam. De qua licet a quibusdam propter
dissimilitudinem dictorum atque sententiarum, et
quia nomen illius in titulo non habetur, quondam
<nobr><sub></sub></nobr> dubitatum sit, nunc et inter canonicas Scripturas,
et ipsius beati Pauli apostoli indubitanter habetur.
Praeterea sunt et aliae ad discipulos ejus quatuor, ad
Timotheum duae, ad Titum una, ad Philemonem
una. Legunt quidam et ad Laodicenses, quae tamen
pro nihilo reputatur apud sapientes. Commemoratis
igitur quae ad apostolatum vel martyrium ejus pertinere
videbantur, liceat paucis, quamvis ordine praepostero,
aliqua de genealogia vel educatione sive
electione ipsius ad memoriam studiosorum revocare.
Saulus itaque aut Saul certe, ut juxta Hebraicum
idioma loquar, quia ipsum nomen in tribu Benjamin
unde ille erat, propter Saul regem maxime
excellebat, ex oppido Giscalis oriundus fuit; quo a
Romanis capto, cum parentibus suis Tarsum Ciliciae
<nobr><sub></sub></nobr> transmigratus est. A quibus ob studium litterarum
Hierosolymam directus. a Gamaliele antiquae legis
peritissimo, ac postea in Evangelium Christi vocato,
in tantum eruditus est, ut <em>Vas electionis</em> ab ipso
datore spiritualium charismatum non immerito nuncupari
mereretur. Cum autem in nece beati Stephani
protomartyris Christi, Judaeis Christianorum
persecutoribus consentaneus esset, ac postea per
totam illam provinciam omnes eo nomine insignitos
acerrime debellaret, atque ut ipse confitetur, Jesu
Nazareni cultores usque in exteras nationes persequeretur:
in quibus, dum Damascum, metropolim
videlicet Syriae, pergeret, revelatione subita, imo
poena dignissima, compulsus ad fidem, in doctorem
<nobr><sub></sub></nobr> gentium de persecutore est translatus. Cumque primum
ad praedicationem ejus Sergius Paulus proconsul
Cypri credidisset, eo quod eum Christi fidei
subegerat, ejus sortitus est nomen.</p>
<p>Et quia de beati Pauli origine seu vocatione pauca
proposuimus, etiam de caeteris apostolis sine praejudicio
sapientum aliqua narrentur ad instructionem
ignorantium.</p>
<p>Ac primum sciendum quia cum duodecim apostoli
a Domino referantur electi, quorumdam eorum
patria vel tribus aut denique vocatio non aperte
videatur expressa. Sed diligentius inspectis divinae
Scripturae paginis, neque haec pie quaerentibus invenienda
negantur. Et de Petro quidem et Andrea
atque Philippo quod de Bethsaida, quae nomine proprio
<nobr><sub></sub></nobr> <em>venatores</em> nostros praefiguravit, orti fuerint,
nullus qui Evangelium legit, ignorat. Quod etiam de
Jacobo et Joanne intelligendum Lucas nobis insinuat
cum eos Simonis, qui ob firmitatem fidei Petrus a
Domino cognominari meruit, socios fuisse commendat.
De Jacobo autem Minore, qui frater Domini non
solum a fidelibus, verum et a Josepho, Judaeorum
historiographo, nuncupari solet, et fratribus ipsius
Simone ac Juda, sive Thaddaeo, quin de tribu Juda
fuerint, nullus Christianorum dubitare permittitur.
De vocatione vero Matthaei cum, tribus evangelistis
consonantibus, apertissime referatur, de tribu vel
patria ipsius taceri videtur. Sed dum Marcus et
Lucas eum, tacito vulgato nomine, Levi nuncupant,
aut Dionymon juxta quosdam, aut de tribu Levi,
<nobr><sub></sub></nobr> juxta diligentiores, fuisse designant. Porro de Bartholomaeo
atque Thoma nihil aliud quibusdam in
litteris apostolicis significari videtur, nisi quod ex
multitudine discipulorum selecti narrantur in apostolicum
gradum. Sed et in eis, si quis acutius
intueatur, sacrae Scripturae profundissimos rimando
thesauros fontium, Jerusalem [Israel] divitias se
invenisse gratulabundus admiratur. Sicut in psalmo
de resurrectione et ascensione Domini atque donis
Spiritus sancti, apostolorumque praedicatione, nec
non et credulitate gentium sive crudelitate persequentium
conscripto cantatur <strong>(Psal. LXVII)</strong>: <em>In
ecclesiis benedicite Deo Domino de fontibus Jerusalem
[Israel]. Ibi Benjamin adolescentulus,</em> Paulus videlicet,
sicut etiam Lucas de illo repetivit, <em>secus pedes
</em><nobr><sub></sub></nobr> <em>adolescentis</em> <strong>(Act. VII)</strong>;---<em>in mentis excessu,</em> velut
idem de se profitetur: <em>Sive mente excedimus, Deo;
sive temperantes sumus, vobis</em> <strong>(II Cor. V)</strong>.---<em>Principes
Juda, duces eorum.</em> Jacobus scilicet, Simon et
Judas.---<em>Principes Zalulon, principes Nephthalim.</em>
Reliqui procul dubio cuncti, praeter Judam Scarioth,
quod interpretatur <em>meditatio mortis,</em> <small>[Note: <nobr><sub></sub></nobr> Videtur deesse aliquid.]</small> designata non
inconvenienter accipiatur, etiam transmutatione
litterarum, quia de tribu Issachar, quod in Latina
lingua <em>est merces,</em> exprimitur, et ortus, et ipsius nominis
haeres seipsum profligando fuerit, a tractatoribus
Evangelii commendatur. His breviter per excessum
commemoratis ad propositum redeamus.</p>
<p><nobr><sub></sub></nobr> Eodem die, id est tertio Kalendas Julii, quod est
ante unum diem Kalendarum earumdem, Romae
passio nongentorum septuaginta sex martyrum.</p>
<p>In Perside nativitas sanctorum Simonis et Judae
apostolorum.</p>
<p>II KAL. JUL.---Romae, imo per totum orbem
Christi, festivitas sancti Pauli apostoli.</p>
<p>Item natalis beatissimae Lucinae, quae ab apostolis
baptizata est et instructa: quaeque de facultatibus
suis necessitatibus sanctorum communicans, vincula
semper et carceres sublevare, atque sepulturis
eorum venerabiliter inservire studuit. Quorum meritis
et ipsa sociata, pretiosam mortem confessione
Christi adepta, atria coelestis Jerusalem intrare vota
sua Domino persolvendo meruit; ac Romae in crypta
<nobr><sub></sub></nobr> laudabili, quam ipsa ad condendum corpora martyrum
construxerat, honorabiliter est sepulta.</p>
<p>In Africa Timothei et Zotici.</p>
<p>In Agrippina Asclepii et Pamphili.</p>
<p>Lemovicis depositio sancti Martialis episcopi et
confessoris.</p>
<br> <h4><center>JULIUS.
<em>Mensis Julius habet dies</em> XXXI. </center></h4>
<p>KAL. JUL.---In monte Or depositio Aaron primi
sacerdotis in lege.</p>
<p>Romae nativitas sancti Gaii papae et aliorum non
paucorum martyrum.</p>
<p>In Mesopotamia Zoelli cum aliis plurimis. Uronis
[Turonis], Monegundae [Monegundiae] sanctissimae
feminae, apud beatum Martinum inclusae, sed miraculorum
<nobr><sub></sub></nobr> ostensione celeberrimae.</p>
<p>In territorio Lugdunensi, loco qui vallis Vebrona
nuncupatur, depositio viri Dei beatissimi Domitiani
abbatis, qui primus illic eremiticam vitam exercuit,
et plurimos sibi in Dei servitio aggregans, monasterium
instituit, magnisque virtutibus et gloriosis
miraculis clarus, collectus est ad patres suos in senectute
bona.</p>
<p>Eodem die depositio Areleffi confessoris. Qui ab
infantia Deo deditus, monasticam vitam expetivit,
et a sancto Maximino Aurelianensi episcopo, simul
cum Avito socio presbyter ordinatus, vitam solitariam
desiderans; sed proficientibus meritis latere
nullatenus (divino id factum nutu) nequiens, et monasteria
in diversis locis aedificans, multis virtutibus
<nobr><sub></sub></nobr> et in carne manens et post obitum claruit. Sed
quia virtutum nomine aliquando vitae sanctitas,
aliquando miraculorum efficacia designatur, unum
de miraculis per sanctitatem illius ostensis, ad comprimendum
temerariarum mulierum audaciam, in
hoc ecclesiasticarum historiarum breviario commemorare
sufficiat. Audiens quaedam mulier, nomine
Gunda, quia sanctus Areleffus muliebri sexui, per
quem virile robur solet emolliri, interdixisset aditum
in monasterium suum, assumpto viri habitu,
quasi sancto Dei illusura, et ut sibi videbatur jam
voti sui compos effecta, inter multitudinem virorum
tendebat ad coenobium; et ecce subito in amentiam
<nobr><sub></sub></nobr> versa, femora denudare, crura divaricare, et pudenda
proprio nomini cognomina coepit ostentare,
et quod pudet dicere, nisa est basiare: atque exemplo
uxoris Lot, etsi non in statuam salis mutata,
sed poena sua condimentum fatuis effecta, praesentibus
et absentibus, imo etiam futuris metum curiositatis
incussit.</p>
<p>VI NON. JUL.---Romae nativitas sanctorum Processi
et Martiniani, qui cum viderent mirabilia,
quae faciebat per beatos apostolos suos Petrum et
Paulum Dominus Jesus Christus, mirari coeperunt.
Erant enim tunc temporis beatissimi apostoli traditi
Paulino viro clarissimo sub custodia Mamertini
in monte Tarpeio: ubi de monte suis orationibus
aquam manare fecerunt. Tunc baptizati sunt Processus
<nobr><sub></sub></nobr> et Martinianus a beato Petro apostolo, et
alii promiscui sexus numero quadraginta septem.
Quod cum nuntiatum esset Paulino, misit milites
et tenuit eos, jussitque in custodia retrudi. Sequenti
autem die educti, cum constantissime. . . . . .</p>
<br><tr><th>
<br> <h4><center><em>Hic iterum desiderantur aliquot pagellae in manuscripto
codice.</em></center></h4></th></tr>
<p>Rusticus e contra intulit: Nunc, inquiens, agnovimus
quia irreligiosus, incantator ac magus es,
qui mane comedis, cervas mulges, vestem de radio
solis appendis, si infantem in Dei nomine loqui
non feceris. Tandem igitur post refragationem
diutissimam sanctus vir, humilitatem suam aliquantulum
postponere et potentiam manifestare
coactus, conversus ad infantem dixit: Adjuro
<nobr><sub></sub></nobr> te per Jesum Christum Filium Dei vivi, ut fatearis
coram omnibus, quis te genuerit, aut quae
pepererit. Ad quae infantulus, fandi gratia ab omnium
auctore percepta, absolutissimo sermone respondit:
Pater meus iste Rusticus est episcopus,
et mater mea sanctimonialis est illa. Sicque obstinatus
ille episcopus in scelere suo denudatus, a
veraci famulo Dei poenitentiae consilium accepit, et
sanctus sacerdos Goar a Christo glorificatus, ad locum
suum rediit, ac de die in diem in augmento
virtutum proficiens in pace requievit.</p>
<p>NON. JUL.---Apud Alexandriam Aegypti nativitas
sancti Pantaeni, viri apostolici et omni sapientia
adornati. Cui tantum studii et amoris erga verbum
Dei fuit, ut etiam ad praedicandum Christi Evangelium
<nobr><sub></sub></nobr> omnibus gentibus quae in Orientis ultimis secessibus
reconduntur, fidei et devotionis calore profectus
sit, et usque ad Indiam citeriorem praedicando
pervenerit. Ubi reperit Bartholomaeum, unum de
duodecim apostolis, adventum Domini Jesu Christi
juxta Evangelium Matthaei praedicasse. Quod Hebraicis
litteris scriptum, revertens Alexandriam secum
detulit, ibique praeclaram et nobilem vitam beato
fine conclusit.</p>
<p>Ibidem sanctorum Heraclii, Helii, Apollonii Publii
cum aliis viginti.</p>
<p>Romae passio beatorum martyrum Nicostrati primi
scrinii, Claudii commentariensis, Castorii sive
Castuli, Victorini, Symphoriani, vel, sicut in libro
<nobr><sub></sub></nobr> Sacramentorum continetur, Semproniani. Quorum
natalem sexta die Iduum Novembris eatenus nos
celebrasse credidimus, donec venerabilis Pater Ado
alios et alios pro eis nobis honorandos insinuaret:
de quibus in suo loco, vita comite, commodius
disseretur. Hos ergo beatus Sebastianus credere in
Christum docuit, et sanctus Polycarpus presbyter
baptizavit. Qui cum sanctorum corpora per ora Tiberina
requirerent, tenti sunt, et ad Fabianum Urbis
praefectum perducti. Qui cum per dies decem
minis et blanditiis satageret ut eos ad immolandum
idolis provocaret, et nullum penitus a stabilitate
fidei commovere posset, fecit de eis suggestionem
Diocletiano et Maximiano imperatoribus: quique
jusserunt eos torqueri; cumque nulla ratione compulsi
<nobr><sub></sub></nobr> cederent, jusserunt eos in mare praecipites
dari: immensis itaque arctati ponderibus, pelagi
fluctibus dati sunt, ut in loco mundo inter aquas coronam
martyrii percipere mererentur.</p>
<p>VIII ID. JUL.---In Asia Minore nativitas sancti
Aquilae et Priscillae uxoris ejus, de quibus in Actibus
apostolorum legitur <strong>(cap. XVIII)</strong> quod apud eos
beatus apostolus Paulus, propter idem artificii genus
quod illi et eisdem erat commune, moraretur et
operaretur, postquam ipsi ab urbe Roma in Achaiam
devenerunt.</p>
<p>In Palaestina sancti Procopii martyris, qui ab Scythopoli
ductus Caesaream, ad primam responsionum
confidentiam irato judice Fabiano capite caesus est.</p>
<p>In Nicaea Sostrati senatoris, Severi et Honorati,
<nobr><sub></sub></nobr> cum aliis multis.</p>
<p>In Taurominio Speri et Corneliani cum aliis
sexaginta.</p>
<p>In pago Austriae, id est novae Franciae castro, imo
civitate, ut Teutonico nomine prodit, Wirzburg,
juxta Moin fluvium sita, passio sancti Chiliani, primi
ejusdem civitatis episcopi et duorum discipulorum
ejus Colonati [Colomanni] scilicet presbyteri et
Totnani diaconi. Qui ab Hibernia Scotorum insula
venientes, et a pontifice sedis apostolicae auctoritate
accepta, nomen Christi in eodem loco et in circuitu
praedicaverunt. Cumque multum populum idem vir
apostolicus signis et verbo Domino acquireret, a
duce locorum eorumdem, nomine Cozperto, pro eo
quod eum a conjugio uxoris fratris sui disjungere
<nobr><sub></sub></nobr> niteretur, factione ejusdem incestuosissimae Geilae,
cum sociis eodem zelo ferventibus, est interemptus.
Ad quorum memorias cum plurima semper fiant miracula,
his tamen indiciis pretiosa mors eorum primum
mortalibus est commendata. Nam is qui eos in oratione
positos nocturno tempore silentio peremit, huc et
illuc amens discurrendo, ac se reum necis sanctorum
clamitando, seque ipsum dentibus suis laniando,
quia igne invisibili a sancto Chiliano sibi videbatur
exuri, commissum suum ipse publicavit. Geilam
quoque etiam ipso nomine petulcam spiritus malignus
invasit, et indignam ejus vitam dignissima
morte finivit. Cozbertum vero servi sui occiderunt
gladio, filium autem ejus populi propulerunt de regno.
<nobr><sub></sub></nobr> Ad augmentum quoque sanctitatis martyrum
declarandum, cum post annos plurimos transferendi
gratia detegerentur, contra naturam ejusdem
regionis, supra modum humidae, libri eorum ac vestimenta
omnia, pariter cum eis subterrata, ita sunt
illaesa reperta quasi in scrinio super terram posito
essent inclusa.</p>
<p>VII ID. JUL.---Romae ad Guttam jugiter manantem
nativitas sancti Zenonis et aliorum decem millium
ducentorum et trium.</p>
<p>Item Floriani et Fausti.</p>
<p>In civitate Tyro [Thora], non longe ab urbe Roma,
Anatoliae et Audacis sub Decio imperatore.
Quorum Anatolia, cum multos in Piceno infirmos,
lunaticos ac daemoniacos curasset, ducta est, jubente
<nobr><sub></sub></nobr> Faustiniano, ad civitatem Tyri [Thorae], et diversis
plagarum generibus vexata, deinde cum serpente
tota nocte inclusa, nihil laesa est. Quin et ipsum
Marsum, qui serpentem dimiserat, nomine Audacem,
mane a suo serpente devorandum eripuit, et
ad Christi martyrium convertit. Nam et ipse post
hoc ob confessionem veritatis in custodiam datus,
nec mora, capitali sententia coronatus est. Ipsa quoque
Christi virgo gladio transverberata cum staret
extensis manibus in oratione, ita ut per dextrum
latus gladius missus, per sinistrum exiret. Passa
est septimo Iduum Julii, sepulta autem est mane a
civibus Tyrensibus [Thorensibus].</p>
<p>Mediolani nativitas sancti Mochimi [<em>f.</em> sancti
Monae].</p>
<p><nobr><sub></sub></nobr> In Aegypto Cyrilli episcopi. Qui a Lycio duce
flammis injectus, illaesus evasit; ac stupore tanti
miraculi a judice dimissus, cum rursus verbum Dei
alacriter praedicaret, ac plurimos efficacius ad fidem
Christi converteret, judex, impietate repletus, eum
capite plecti jussit atque optatum martyrii finem
consummavit.</p>
<p>Item in Aegypto sancti Serapionis episcopi et confessoris.</p>
<p>In civitate Martulana sancti Brici [Brictii] episcopi
et confessoris. Qui sub judice Martiano postquam os
lapide contusum est, et in equuleo crudelissime cruciatus,
in confessione Domini perdurans, in carcerem
trusus est; nocte autem terraemotu gravi civitas
est percussa, inter alios plures etiam Martianum
<nobr><sub></sub></nobr> occidit. Et Christi confessor ab angelo sancto et a
beato Petro apostolo visitatus, atque ad praedicandum
Evangelium confortatus, magnas populorum
credentium multitudines omnipotenti Deo lucrifaciens,
quievit in pace. Cujus animam viderunt
astantes in specie columbae niveae coelo recipi.</p>
<p>VI ID. JUL.---Romae nativitas septem fratrum filiorum
sanctae Felicitatis, id est Januarii, Felicis,
Philippi, Sylvani, Alexandri, Vitalis, Martialis. Qui
sub praefecto urbis Publio, tempore Antonini principis,
primum auditi, deinde per diversos judices,
ut variis suppliciis laniarentur, missi sunt. E quibus
Januarius, post verbera virgarum et carcerem,
ad plumbatas occisus est. Felix et Philippus fustibus
<nobr><sub></sub></nobr> mactati. Sylvanus praecipitio interemptus est.
Alexander, Vitalis et Martialis capitali sententia
puniti, a charitate Christi et unitate fidei non sunt
vel in morte divisi.</p>
<p>Item Romae milliario decimo, fundo Plautillae qui
dicitur Buxo, sanctarum Rufinae et Secundae sororum,
patre clarissimo Asterio et matre Aurelia genitarum;
sub persecutione Valeriani et Gallieni, judicibus
Junio praefecto et Archisilao comite, in loco
praedicto, pro eo quod sponsos suos a Christo apostatatos
accipere noluerint, capite caesae sunt.</p>
<p>In Africa sanctorum Januarii, Marini, Naboris et
Felicis, ob constantiam Christianae fidei decollatorum:
quorum corpora postea Mediolanum sunt
translata.</p>
<p><nobr><sub></sub></nobr> V ID. JUL.---Romae passio sanctorum Stephani,
Leontii, Mauritii et aliorum multorum.</p>
<p>In Africa Mariani [Marini] et Januarii.</p>
<p>In Armenia Minore, civitate Nicopoli, sanctorum
martyrum Januarii et Pelagiae, qui equuleo, ungulis
et testarum fragmentis diebus quatuor cruciati,
martyrizaverunt.</p>
<p>Translatio sancti Benedicti abbatis a castro Cassino
sive Cassiani in Gallias vel Aquitaniam. Postquam
enim, sicut ipse vivens praedixerat, monasterium
ejus a gentibus est vastatum, hominibus tantum,
juxta sententiam illius: <em>Vix obtinui apud
Deum omnipotentem, ut ex hoc loco mihi animae cederentur,</em>
illo intercedente salvatis: corpus ipsius a
religiosis quibusdam, Domino revelante, repertum
<nobr><sub></sub></nobr> et in Gallias translatum, atque in territorio Aurelianensi,
monasterio quod vocatur Floriacum, digne
sepultum, et multo dignius frequentatione devotorum
est jugiter honoratum.</p>
<p>Translata sunt etiam pariter ossa beatae Scholasticae
virginis, sororis ejus, atque in partibus Cenomanensium
religiosorum devotione conditum. Cujus
animam idem vir Dei e corpore egressam vidit in
columbae specie coeli secreta penetrare, corpusque
ejus secum in uno jussit poni sepulcro, ut quorum
mens una semper in Deo fuerat, eorum quoque corpora
nec sepultura separaret. Sed vae miserorum
meritis, per quos separationem passa sunt, quae
dispositione sancti Spiritus conjungi meruerunt:
sed non diu locus ille, sanctorum reliquiis honorabilis,
<nobr><sub></sub></nobr> a fidelium conventu mansit inanis; nam fratres
qui hostium manus evadere potuerunt, iterato
in unum conglobati, et aliis ad vicem dispersorum
adhibitis multiplicati, sacros cineres seipsos jam
cautius agentes, satis religiose curarunt, donec nuper
infestatione Saracenorum in omnem ventum
dispersi sunt.</p>
<p>IV ID. JUL.---Apud Aquileiam nativitas sancti
Hermagorae, vel, sicut in antiquis codicibus invenitur,
Hermechorae, primi ejusdem civitatis episcopi,
discipuli sancti Marci evangelistae.</p>
<p>Item Fortunati, de quo Fortunatus episcopus:
<br>Et Fortunatum fert Aquileia suum.</p>
<p><nobr><sub></sub></nobr> In Cypro beati Nasonis [Jasonis] antiqui Christi
discipuli.</p>
<p>Romae in Vaticano depositio S. Pii papae, qui sedit
in episcopatu annis octodecim. Sub hujus tempore
Hermes librum conscripsit qui appellatur Pastor,
quia in habitu pastoris ei angelus apparuit.</p>
<p>Mediolani translatio sanctorum martyrum Naboris
et Felicis, qui sexto Idus Julii cum Januario et Marino
in Africa decollati, hac die Mediolanum sunt
deportati. De quibus beatum Victorem in passione
sua credo supplicasse: <em>Ne separes me, Domine, a
civibus meis martyribus tuis Nabore et Felice.</em></p>
<p>Lugduno Galliae depositio Viventioli episcopi.</p>
<p>III ID. JUL.---Transitus Esdrae instauratoris divinae
legis.</p>
<p><nobr><sub></sub></nobr> In Alexandria Serapionis, Evangeli, Zenonis et
aliorum ac Trophimae virginis.</p>
<p>Romae sancti Cleti papae, qui sedit in episcopatu
annis duodecim. Hic cum esset chorepiscopus beati
Petri apostoli, ex praecepto illius ordinavit in urbe
Roma presbyteros viginti quinque, et sepultus est
juxta corpus ipsius.</p>
<p>In Africa nativitas sanctorum confessorum, imo
victoriosissimorum martyrum, Eugenii Carthaginensis
episcopi, fide et virtutibus atque miraculis gloriosi,
et universi cleri ejusdem Ecclesiae: qui caede
inediaque macerati fere quingenti vel amplius, inter
quos quamplurimi erant lectores infantulique, gaudentes
in Domino, crudeli exsilio procul extrusi
sunt. In quibus erant nobilissimi archidiaconi nomine
<nobr><sub></sub></nobr> Salutaris, et Mauritta, secundus in officio ministrorum.
Qui plurima pro confessione catholica
perpessi supplicia, et tertio confessores effecti, gloriosae
in Christo perseverantiae titulo collustrati
sunt.</p>
<p>In Antiochia passio Margarethae virginis, quam
Olibrius consul a Christi fide seducere et constuprare
cupiens, non consentientem sibi plurimis tormentis
afflixit: hoc est, in equuleo suspensam ungulis
acerbissimis lacerari, ac postea in carcerem
tenebrosum conjici praecepit, ubi multimodas diaboli
seductiones, quas ei in specie draconis et Aethiopis
ingerere nisus est, in nomine Domini Jesu exsuperans,
novissime decollata, ad requiem migravit
aeternam.</p>
<p><nobr><sub></sub></nobr> II ID. JUL.---In Alexandria nativitas SS. martyrum
Mammarii, Petri et aliorum.</p>
<p>In Africa Donatae.</p>
<p>In Ponto S. Phocae sive Phocatis episcopi civitatis
Sinopis. Qui sub Trajano imperatore, praefecto
Africano, carcerem, vincula, ferrum, ignem etiam
pro Christo superavit; cujus reliquiae in basilica
Apostolorum in Gallia, civitate Vienna, habentur.</p>
<p>Lugduno Galliae sancti Justi episcopi et confessoris,
qui fervore divinae contemplationis in anachoretica
conversatione defunctus, et ad civitatem suam
gloriose translatus, ingenii sui monumenta in Cantico
canticorum reliquit insignia.</p>
<p>Item sancti Amici episcopi.</p>
<p><nobr><sub></sub></nobr> ID. JUL.---Nisibi civitate, natalis sancti Jacobi
episcopi, magnae virtutis viri, ita ut ad ejus preces
saepe urbs discrimine liberata sit. Hic unus fuit ex
numero confessorum sub persecutione Maximini, et
eorum qui in Nicaena synodo perversitatem Arii
homousii oppositione damnarunt: atque intra muros
urbis suae, ex praecepto Constantini imperatoris,
ad tutelam et munimentum sepultus, postea zelo
Juliani Apostatae extra urbem elatus et conditus
est. Sed mox eadem civitas, tanti patroni orbata
reliquiis, Persarum ditioni succubuit. Qui etiam
adhuc in corpore multa signa fecit, et arcam Noe
solus in monte Armeniae Tauro videre promeruit,
quod nulli alii de his qui cum eo perrexerant videre
permissum est.</p>
<p><nobr><sub></sub></nobr> In Portu Romano Eutropii, Zozimae et Bonosae
sororum.</p>
<p>Apud Alexandriam sanctorum Philippi, Zenonis,
Narsei et decem infantum.</p>
<p>Carthagine sanctorum Catulini diaconi, Januarii,
Florentii, Juliae et Justae, qui sunt positi in basilica
Fausti.</p>
<p>In Sirmio Agrippini, Secundi, Maximi, Fortunati,
Martialis.</p>
<p>XVII KAL. AUG.---In Ostia natalis sancti Hilarini,
qui sanctorum hilarissimus susceptor et sustentator,
dum sub persecutione Juliani cogi non posset
sacrificare idolis, fustibus caesus, martyrium consummavit.</p>
<p>Apud Antiochiam Syriae sancti Eustachii [Eustathii]
<nobr><sub></sub></nobr> episcopi et confessoris: qui sub Constantio
principe ob catholicam fidem intra Janopolim [Trajanopolim]
urbem Thraciae pulsus exsilio, ibidem
primo requievit.</p>
<p>Item Theodosii, Dionysii, Theodoti.</p>
<p>In Caesarea Cappadociae sancti Pauli, cujus gesta
sancto Hieronymo, ut ipse confitetur, agnita, nostrae
tarditati sunt ignota.</p>
<p>Apud eamdem urbem passio sancti Mammetis, qui
in montem Sina divina vocatione perveniens, et non
propriam, sed coelo delapsam ad paranda miracula
virgam accipiens, ea terram attigit, et mox Evangelium
prosilivit. Quod cum legere coepisset, omne
genus ferarum mansuetis animalibus mansuetius
est effectum, adeo ut lactantes feminae ultro se mulgendas
<nobr><sub></sub></nobr> applicarent. Cumque lactis coagula pressisset
in caseum, perrexit ad Caesaream Palaestinae,
et viduis ac debilibus et caeteris pauperibus ministravit.
Quod videntes Hierosolymitae Judaei, omnium
bonorum invidi, detulerunt eum quasi arte
magica imbutum apud praesidem Cappadociae, ab
Alexandro tyranno ad procurationem partium earumdem
directum: quo modo ad exhibitionem ejus
manum militiae destinante, et sancto Mamma eosdem
exsecutores suos charitatis intuitu pascente, et
post prandium Evangelium lectitante, tantus ferarum
ac bestiarum concursus est effectus, ut se milites
effugium non habituros crederent; quos vir
benignissimus blande consolatus ante se praemisit,
<nobr><sub></sub></nobr> et leoni immanissimo praecipiens ut post se veniret
ad theatrum, milites e vestigio subsecutus est. A
quibus praesidi assignatus, et ab eo crudeliter examinatus,
et crudelius ungulis in equuleo laceratus,
ac deinde in carcerem missus, quadraginta alios,
quos ibi fame ac siti periclitatos invenit, melle et
lacte per columbam sibi coelitus delato reficiens, et
meritorum suorum clavibus invisibiliter absolvens,
et ipse solus in carcere persistens, iterum praesidi
praesentatur. A quo in caminum ignis missus, et
post quinque dies illaesus inter angelorum choros
repertus, ursae crudelitatis nimiae objicitur; quae
magno impetu ad discerpendum eum festinans, divino
nutu subito retroacta subsedit, quasi audaciae
suae semetipsam accusans. Admissus est ei etiam
<nobr><sub></sub></nobr> pardus, obsecutus est potius, quam ei injuriosus
effectus. Tunc praeses, iracundia plenus, leonem
crudelissimum ad devorationem ejus inquiri praecepit.
Et ecce Arabicus ille, et tanto cursu efferatus
leo theatrum irrumpens, evangelicae lectionis assiduitate
mansuefactus beato Mammae his eum verbis
alloquitur: Salve, o probate Dei cultor, in quo
Spiritus sanctus habitaculum sibi dulce construxit.
Ecce angelica jussione vocem ad tempus accepi;
fides tua naturae jura superavit, pro te mutis animalibus
humana vox creditur; officia reddo pastori,
memini cui paruerimus in monte. Haec eo loquente,
ab angelis theatri clausae sunt januae, et statim ille
horridis rictibus fremens, per omnes populi cuneos
communiter saevit. Hos ex industria lene [<em>f.</em> leo] lacerat,
<nobr><sub></sub></nobr> illos ore excipit, hos frangit amplexu, confringit
alios unguibus, nonnullos consumit solo timore
Exstinctis itaque omnibus gentilibus vel Judaeis,
praesidi et officio ejus, ex praecepto Mammae,
vita conceditur. Qui pro beneficiis reddens injuriam,
leonem jubet dimitti, in quo omnem spem putabat
esse suae victoriae. Sed fera, ut propius accessit,
lingens sancti vestigia, poscens veniam, volvebatur
ad genua. Tunc omnis populus lapidibus eum obruere
nisi sunt, sed incassum, nam ictus hinc inde
volitando martyrem non laeserunt. Sic integer inde
discessit, Deo vota persolvens. Et ecce vox e coelo
lapsa est, quae ait: Ascende, Mamma, apertum
tibi est coelum, et omnia paradisi claustra reserata.
Jam pro te Dominus exsultat, remunerans praemia
<nobr><sub></sub></nobr> pro triumphis: Jam te cum corona Christus exspectat,
propera cum sancto Spiritu, qui te gubernat.
His victoriosissimus martyr gaudenter auditis,
facta oratione, quievit in pace.</p>
<p>XVI KAL. AUG.---In Carthagine natalis sanctorum
martyrum Scillitanorum, id est Sperati, Martialis,
vel Narthali, Aquilini, Cythini, Beturii, Felicis,
Lactantii [Letarii] vel Lactatii, Januariae, Generosae,
Bessiae, Donatae et Secundae. Qui sub Saturnino
praefecto de civitate sua Scylla Carthaginem
perducti, et post primam confessionem Christi in
carcerem missi, et in ligno confixi, mane gladio decollati
sunt: quorum reliquiae cum ossibus beati
<nobr><sub></sub></nobr> Cypriani et capite sancti Pantaleonis ex Africa in
Gallias translatae, venerationi habentur Lugduni in
basilica beati Joannis Baptistae.</p>
<p>Mediolani sancti Marcelli.</p>
<p>Antissiodoro depositio beati Theodosii episcopi.</p>
<p>XV KAL. AUG.---Romae via Tiburtina, milliario
octavo, nativitas sanctorum Symphorosae martyris,
matrisque septem germanorum, quae cum ipsis est
posita; nomina vero germanorum haec sunt: Petri,
Marcelliani, Januarii, Dionysii, Sympronii, Clementis,
Hirenei <small>[Note: <nobr><sub></sub></nobr> Horum nomina in martyrologio Rom. alia habentur.]</small>.</p>
<p>Apud Carthaginem natalis sanctae Gudenes [Gundenis]
quae Plutio [Planciano] et Reto [Geta] consulibus,
jussu Rufini proconsulis, quatuor diversis
temporibus equulei extensione vexata, et ungularum
<nobr><sub></sub></nobr> horrenda laceratione cruciata, carceris etiam
squalore diutissime afflicta, novissime gladio caesa
est.</p>
<p>Apud civitatem Metensem depositio sancti Arnolfi
episcopi, qui sanctitate et miraculorum gratia illustris,
eremiticam vitam etiam in episcopatu diligens,
beato fine quievit.</p>
<p>XIV KAL. AUG.---In Hispaniis natalis sancti Justi.
Et in civitate Hispalensi sanctarum Justae et Rufinae,
quae a Diogeniano praeside comprehensae, equulei
extensione et ungularum laniatione vexatae sunt,
deinde trusae in carcerem, inedia et dolore afflictae.
Post haec jussit praeses ut quocunque iret ipse, nudis
pedibus sequerentur. Tandem Justa in carcere spiritum
<nobr><sub></sub></nobr> exhalavit. Corpus ejus in puteum projectum,
et a Sabino episcopo levatum, in Hispalensi coemeterio
sepultum est. Rufinae cervix confracta, et corpus
ejus igni traditum; cujus reliquiae a fidelibus
curatae sunt.</p>
<p>In Aegypto Patris nostri Arsenii. De quo in Verbis
Seniorum refertur quia propter redundantiam lacrymarum
tergendam, sudarium semper in sinu vel in
manu sua habuerit.</p>
<p>In Alexandria sancti Sisinnii.</p>
<p>In Antiochia Luciani et sociorum ejus.</p>
<p>Constantinopoli Dariae.</p>
<p>In Hispaniis Justi.</p>
<p>Apud Lugdunum Galliae, depositio sancti Rustici
presbyteri et confessoris.</p>
<p><nobr><sub></sub></nobr> In Italia, civitate Tyro, natalis sanctae Crystinae
virginis juxta quosdam.</p>
<p>XIII KAL. AUG.---Nativitas beati Joseph, qui cognominatus
est Justus, quique cum beato Matthia
ut numerum duodecimum impleret ab apostolis statuitur.
Sed Matthia locum Judae praevaricatoris implente,
beatus Joseph nihilominus praedicationis et
sanctitatis officio inserviens, multasque fide Christi
persecutiones a Judaeis sustinens, victoriosissimo
fine in Judaea quievit. De quo refertur quod venenum
biberit, et nihil ex eo triste propter fidem
Christi pertulerit.</p>
<p>Apud Damascum natalis sanctorum Sabini, Maximi,
<nobr><sub></sub></nobr> Juliani, Macrobii, Cassii [Cassiae], Paulae cum
aliis decem.</p>
<p>In Corintho Cyriaci cum aliis multis.</p>
<p>Romae sanctae Passeriae, Macrini, Saturi et
Aemilii.</p>
<p>XII KAL. AUG.---Depositio sancti Danielis prophetae.</p>
<p>Romae sanctae Praxedis virginis. Haec cum sua
sorore beata Potentiana vel Pudentiana a sanctissimo
patre Pudente, qui fuit edoctus in fide a beato
apostolo Paulo, in omni castitate et lege divina
erudita. Post transitum patris vigiliis et orationibus
atque jejuniis assidue vacans, omne patrimonium
suum simul cum beata sorore in sustentationem
pauperum et Christi sanctorum erogavit. In titulo
<nobr><sub></sub></nobr> vero quem pater eorum Pudens nomine beati Pastoris
dedicavit, una cum consilio beati Pii sedis
sacrosanctae et apostolicae episcopi, fontem baptismi
construere soror et ipsa studuerunt, ut familia earum
die sancto Paschae baptizaretur. Quos ad nonaginta
sex numero manumissos, beatus Pius aquis
salutaribus abluit. Inde post innumera pietatis opera,
post multorum martyrum sepulturas, eadem
beatissima virgo migravit ad Dominum, coronam
justitiae a justo judice receptura. Sepulta in coemeterio
Priscillae, via Salaria, juxta sororem suam
atque patrem Pudentem.</p>
<p>In Galliis, civitate Massilia, natalis sancti Victoris.
Qui sub persecutione Diocletiani et Maximiani
cum esset miles, et nec militare nec idolis sacrificare
<nobr><sub></sub></nobr> vellet, primum a tribuno suo Austerio in carcerem
trusus, sed omni nocte ad visitandos et consolandos
infirmos ab angelo eductus est. Deinde
jussu Eutychii praefecti retortis brachiis loris subtilibus
ligatus, et pedibus fune constrictus, per mediam
tractus est civitatem. Post haec fustibus crudelissime
caeso ac suspenso, et taureis cruciato, cum
exhibuissent aram in qua sacrificaret, et eam nec
respicere sustinens, de manu sacerdotis calce excussisset,
pedem praeses ejus jussit incidi. Ad ultimum
in confessione Christi persistens, missus est in molam
pistoriam, in qua sparsum vertigine animalis
macerari solet, atque ita contritus, martyrium consummavit.
Passi sunt cum eo tres milites, Alexander,
Felicianus et Longinus. Puer quoque Deuterius,
<nobr><sub></sub></nobr> dum ad sepulcrum ejus oraret, emisit spiritum.</p>
<p>In urbe Caesena nativitas sanctorum Adriani, Helii,
Victoris, Patrocli et aliorum.</p>
<p>Apud Veronam translatio sancti Zenonis martyris,
de cujus sanctitate beatus papa Gregorius commemorat,
quia cum Atesis fluvius usque ad superiores
ecclesiae fenestras, in qua venerabile corpus
ipsius requiescebat, excresceret, patentibus januis
aqua in eamdem ecclesiam non intraret, sed haustum
suum inclusis omnino non negaret.</p>
<p>XI KAL. AUG.---Nativitas sanctae Mariae Magdalenae,
de qua, ut evangelistae referunt <strong>(Marc. XVI,
Luc. XVIII)</strong>, daemonia septem Dominus ejecit. Quae
<nobr><sub></sub></nobr> etiam, inter alia dona insignia, Christum a mortuis
resurgentem prima videre et apostolis praedicare
promeruit.</p>
<p>Depositio sanctae Syntyches, quae Philippis sepulta
quiescit. De qua beatus Apostolus Philippensibus
scribit: <em>Evodiam rogo, et Syntychen deprecor,
idipsum sapere in Domino</em> <strong>(Philip. IV)</strong>.</p>
<p>In Antiochia Cyrilli episcopi, Andreae et Actebelli.</p>
<p>In Ancyra Galatiae sancti Platonis.</p>
<p>X KAL. AUG.---Apud Ravennam natalis sancti
Apollinaris episcopi et martyris. Qui Romae ordinatus
a beato Petro apostolo, illuc directus est. Qui
etiam in Aemilia, et in partibus Corinthiorum et in
Mysia, et in ripa Danubii, et in partibus Thraciae,
in quibus locis exsilio relegatus est, Evangelium
<nobr><sub></sub></nobr> Christi fiducialiter annuntiavit. Et ubicunque pervenit,
innumeras virtutes ostendit, et plurimas passiones
sustinuit. Nam nimia caede frequenter ac
diu mactatus, ac nudis pedibus super prunas impositus,
atque equuleo suspensus, crudelissime tortus
est, et saxo os ejus contusum, et cum gravissimo
ferri pondere inclusus in carcere horrifico, atque
in ligno extensus est. Ubi ab hominibus quidem est
neglectus, sed ab angelo publice pastus est. Deinde
catenatus in exsilium trusus est, ibique rursum
fustibus caesus et vulneratus est, iterumque in carcerem
missus est et caesus, sic martyrium consummavit
sub Vespasiano Caesare, Demosthene patricio.
Rexit Ecclesiam per annos viginti octo, mensem
unum, dies quatuor.</p>
<p><nobr><sub></sub></nobr> Romae via Tiburtina, milliario decimo octavo,
nativitas sancti Vincentii.</p>
<p>Via Acula sanctae Primitivae.</p>
<p>In Laodicia Phrygiae Minisei et Isichii.</p>
<p>IX KAL. AUG.---Romae nativitas sancti Victorini.</p>
<p>In Amiternina civitate militum octoginta trium.</p>
<p>In Tuscia apud civitatem Tyrum, quae est juxta
lacum Vulsinum, passio sanctae Christinae virginis,
quae in tenera adhuc aetatula, Christi fide et gratia
confortata, deos aureos Urbani patris sui praefecti
contrivit et pauperibus distribuit. Ob hoc, jubente
patre, alapis afflicta, verberibus dilaniata, ferro
onerata, in carcerem conjecta est. Post haec cum
diutissime et crudelissime dilaniaretur, de carnibus
<nobr><sub></sub></nobr> suis patri in faciem projecit. Cumque alligata rotae
igni supposito, et fuso desuper oleo, torreretur,
erumpens flamma mille gentilium interfecit. Iterum
carceri tradita, angelo visitante sanata est et refecta.
Deinde cum magno saxi pondere in mare jactata,
angelico praesidio liberata est. Quam successor patris
ejus Dion multis iterum suppliciis afflixit; sed
orante illa, simulacrum Apollinis, quem adorare jubebatur,
in favillam subito redactum est. Quo miraculo
tria millia hominum ad fidem Christi conversa
sunt. Novissime successor Dionis Julianus
post fornacem candentem, ubi quinque diebus illaesa
permansit, post serpentes a venefico immissos,
sed fide Christi superatos, post abscissionem linguae,
<nobr><sub></sub></nobr> sagittis eam configi praecepit, sicque cursum
martyrii sui beata virgo complevit anno aetatis suae
decimo.</p>
<p>Apud Emeritam Hispaniae civitatem sancti Victoris
militaris, qui cum duobus fratribus Stercatio et
Antinogene diversis examinatus suppliciis martyrium
consummavit.</p>
<p>Eodem die natalis sanctarum Niceae [Nicetae] et
Aquilinae. Quae ad praedicationem beati Christophori
martyris ad Christum conversae, martyrii palmam
capitis abscissione sumpserunt.</p>
<p>VIII KAL. AUG.---Natale beati Jacobi apostoli
filii Zebedaei, fratris Joannis evangelistae. Qui jussu
Herodis regis decollatus est Hierosolymis, ut liber
Actuum apostolorum docet <strong>(cap. XII)</strong>. Hujus beati
<nobr><sub></sub></nobr> apostoli sacratissima ossa ad Hispanias translata,
et in ultimis earum finibus, videlicet contra mare
Britannicum condita, celeberrima illarum gentium
veneratione excoluntur. Nec immerito, quia ejus
corporali praesentia et doctrina atque signorum
efficacia iidem populi ad Christi fidem conversi referuntur.
Ad quorum fidei confirmationem etiam
beatissimus apostolus Paulus se iturum esse pollicetur.</p>
<p>In provincia Lycia, civitate Samone, nativitas
sancti Christophori. Qui virgis ferreis attritus, et
flammis aestuantis incendii Christi virtute salvatus,
ad ultimum sagittarum ictibus confossus, martyrium
capitis obtruncatione complevit.</p>
<p>In Hispania civitate Barcilone [Barcinone] Cucufatis
<nobr><sub></sub></nobr> martyris, qui ex civitate Scyllitana oriundus
fuit, sed Barcilone sub Galerio proconsule et Maximiano
et Rufino passus: primo gravissime tortus
et caesus, deinde catenis astrictus, in craticula superextensus,
aceto et sinapi perfusus, assari jussus
est. Cumque ab igne et flammarum globis illaesus
apparuisset, ex praecepto impii judicis extra civitatem
ductus, in ignem copiosum iterum projectus
est. Quo divino nutu exstincto, iterum ferro vinctus,
in custodiam retrusus est. Ubi divino splendore
consolatus, iterum carduis ferreis et taureis
crudelissime caesus, in ultimo gladio perimente consummatus
est. Cujus corpus a Christianis ibidem
tunc temporis sepultum, sed postmodum inde translatum,
<nobr><sub></sub></nobr> non longe a civitate Parisiaca, in ecclesia
beatorum martyrum, Dionysii, Rustici et Eleutherii
tumulatum, et ad usque haec Nortmannorum tempora
omni cum honore cultum est.</p>
<p>Romae Eutychiani papae et martyris. Is constituit
fruges super altare, id est, tantum fabas et uvas
benedici. Qui temporibus suis per diversa loca trecentos
quadraginta et unum martyres manibus suis
sepelivit. Quique hoc constituit ut quicunque fidelium
sine dalmatica aut colobio purpurato martyrem
nulla ratione sepeliret, quousque ad notitiam
suam divulgaretur.</p>
<p>VII KAL. AUG.---Nativitas beati Erasti, qui Philippis
a beato Paulo episcopus relictus, ibi martyrio
coronatus, quievit.</p>
<p><nobr><sub></sub></nobr> In portu Romano Hyacinthi, sub consulari Leontio,
Luxurio primo civitatis Terracinae tradente.
Qui missus in ignem, nullo modo laedi potuit: inde
praecipitatus in validissimum torrentem, incolumis
ejectus est ad ripam. Quibus Leontio nuntiatis misit
spiculatorem cum militibus ut eum gladio ferirent.
Tunc quaedam matrona, nomine Julia, corpus ejus
collegit et in praedio suo cum honore sepelivit.</p>
<p>In Laodicia Phrygiae Joviani, Juliani, Aemilii,
Felicis, Martiani, Maximae, Saturnini, Gloriosae.</p>
<p>VI KAL. AUG.---Apud Nicomediam nativitas beati
Hermolai presbyteri, cujus doctrina beatus Pantaleon
ad fidem Christi conversus est. Qui sanctissimus
presbyter, tentus a Maximiano, capitali sententia
ob confessionem Christi punitus est.</p>
<p><nobr><sub></sub></nobr> Item ibidem passio sanctorum Juliae, Jocundae et
Januarii.</p>
<p>In Sicilia Simeonis monachi.</p>
<p>In civitate Nola sancti Felicis, de ordinatione episcopatus,
ubi multa mirabilia fiunt.</p>
<p>Antissiodoro depositio sancti Aetherii episcopi.</p>
<p>V KAL. AUG.---In Laodicia Phrygiae nativitas
sanctorum Auxentii, Prudentii, Theophili, Philippi,
Alexandri, Zotici, Byssiae, Secundae et Macharii.</p>
<p>In Nicomedia sancti Pantaleonis pueri. Qui cum
jubente Maximiano artem disceret medicinae, a presbytero
Hermolao ad fidem Christi conversus, multa
miracula fecit, patremque suum Eustorgium senatorem
Christi fidei subjugavit. Ob quam causam ab
<nobr><sub></sub></nobr> eodem Maximiano equulei poena et lampadum exustione
cruciatus, sed inter haec Domino sibi apparente
est refrigeratus, tandem ictu gladii martyrii
cursum consummavit.</p>
<p>Mediolani nativitas sanctorum Gervasii et Protasii,
Nazarii et Celsi pueri.</p>
<p>Lugduni Peregrini, cujus beatitudinem miraculorum
gloria testatur.</p>
<p>Romae Victoris papae et martyris. Qui constituit ut
ubicunque in Ecclesia catholica necessitas occurreret,
quicunque ex gentilitate ad Christi fidem festinans,
verae fidei confessione praemissa, sive in fonte,
sive in flumine, sive in mari licite baptizaretur.</p>
<p>Item Innocentii papae. Qui constitutum fecit de
omni Ecclesia, et de regulis monasteriorum, et de
<nobr><sub></sub></nobr> Judaeis et de paganis: et multos Cataphrygas invenit,
quos exsilio in monasteria relegavit; et ipse
invenit Pelagium et Coelestinum haereticos, ac damnavit
eos, et hoc constituit ut qui nati fuerint de
Christiano, denuo per baptismum nascantur, quod
Pelagius damnavit.</p>
<p>Mediolani commemoratio sanctorum martyrum
Gervasii et Protasii, Nazarii et Celsi pueri.</p>
<p>IV KAL. AUG.---Romae via Aurelia nativitas sancti
Felicis papae, sub Constantio filio Constantini. Qui
Constantius imperator concilium haereticorum ac
Valentis et Ursatii Arianorum approbans, quia et
ipse Arianus erat ab Eusebio Nicomediense rebaptizatus,
ejecit sanctum Felicem urbis episcopum de
sede episcopatus sui. Et facta est persecutio maxima
<nobr><sub></sub></nobr> in clero, ita ut presbyteri et clerici plures necarentur
et martyrio coronarentur. Depositus autem sanctus
ac beatissimus Felix papa, habitavit in praediolo
suo, quod erat via Portuensi; sed, agentibus postmodum
haereticis, ductus est in civitatem et capite
truncato martyrio coronatus est.</p>
<p>Eodem die nativitas sanctorum martyrum Simplicii,
Faustini, Beatricis, temporibus Diocletiani et
Maximiani. Qui post multa ac diversa supplicia,
jussi sunt capitalem subire sententiam, et ligato
saxo in colla eorum, jactari per pontem qui vulgo
Lapideus, sed a prudentioribus Lepidi vocatur, in
Tiberinis reumatibus. Quorum corpora, Dei nutu
inventa, levata sunt a beata sorore eorum Beatrice
et beatissimis presbyteris Crispo et Joanne, et sepulta
<nobr><sub></sub></nobr> sunt in loco qui appellatur Sextum Philippi,
via Portuensi. Quo comperto Lucretius, possessor
vicinus, nocte praefocari fecit sanctam Beatricem, et
sic quasi a nemine jam impediendus, possessiones
sanctorum invasit. Ubi dum quaedam mulier filium
parvulum lactaret, ipse infantulus, Lucretio cum
complicibus suis epulante, hujusmodi vocem emisit
dicens: Audi, Lucreti: occidisti et invasisti, et
ecce datus es in possessionem inimici. Ad hanc
vocem invasus a maligno spiritu ibi in convivio, et
per tres horas vexatus, emisit spiritum Lucretius,
mortemque sempiternam lucratus.</p>
<p>Depositio beati Lupi episcopi Trecasini. Qui cum
beato Germano Antissiodorensi episcopo venit in
Britanniam, et quinquaginta ibi annis sacerdotio
<nobr><sub></sub></nobr> functus, ad Christum, quem semper dilexit, mundi
ac diaboli victor, ascendit. Quique inter alia miracula
tempore regis Attilae, qu<em>i</em> Gallias crudelissime
devastabat, sicut in hymno ejus canitur: <em>Dum bella
cuncta perderent, orando Trecas muniit.</em></p>
<p>Aurelianis Prosperi episcopi, viri sanctissimi et
doctissimi. Qui multa ad utilitatem Ecclesiae conscripsit,
maximeque gratiam Dei contra superbiam
haereticorum defensare curavit.</p>
<p>III KAL. AUG.---Romae in coemeterio Pontiani, ad
Ursum Pileatum, nativitas sanctorum Abdonis et
Sennis. Quos Decius in civitate Persarum Cordula
comprehensos, catenis vinctos Romam perduci, et
ornatos auro atque lapidibus pretiosis: in templo
Intelludi [<em>f.</em> Telluris] praesentati sunt Decio ac senatui,
<nobr><sub></sub></nobr> et omni populo Romano facti sunt spectaculum,
eo quod essent nobiles et subreguli, insuper et
a Domino Jesu Christo divinitus illustrati. Tunc
Decius, ira permotus, jussit Valeriano praefecto ut
si deum Solem non adorarent, ferarum morsibus
interirent. Qui tenuit eos ac duxit ante simulacrum
Solis juxta amphitheatrum ut sacrificarent. Sed illis
contemnentibus, et in simulacrum Solis expuentibus,
jussit Valerianus ut cum plumbatis caederentur;
deinde introductis in amphitheatrum, admissi
sunt eis leones duo et ursi quatuor: qui rugientes
venerunt ad pedes sanctorum, et nullatenus eos laeserunt,
sed magis custodiebant. Valerianus vero,
plenus furore, jussit gladiatores introire, et beatos
<nobr><sub></sub></nobr> subregulos interficere, et ligare pedes eorum, et
ante simulacrum Solis jactare. Ubi jacuerunt corpora
sanctorum tribus diebus. Post triduum venit
quidam subdiaconus, Quirinus nomine, et collegit
noctu corpora, et recondidit in arca plumbea in
domo sua tertio Kalendas Augusti. Ubi latuerunt
usque ad tempora Constantini. Tunc se reserantes
beati martyres, levati sunt et translati in coemeterium
beati Pontiani.</p>
<p>In Africa, civitate Tyburbolucernaria, nativitas
sanctarum virginum Maximae, Donatillae et Secundae.
Quae persecutione Gallieni sub Anulino judice
passae sunt. Qui eas diutina fame ac siti ad negandum
Christum compellere conatus, sed despectus
contemptusque, aceto et felle potari praecepit.
<nobr><sub></sub></nobr> Deinde cum in conspectu ejus crudelissime caederentur,
jussit calcem super plagas earum spargi et fricari:
exinde in equuleo extendi et torqueri et stativam
(<em>ita ms.</em>) ad bibendum offerri, dein super craticulam
ad carbones igneos sterni, et prunas
ardentes super comam capitis earum adduci: postmodum
in theatro ad ludibrium deponi et ab omnibus
conculcari. Cumque eas invincibiles per omnia
vidisset, ad bestias damnavit, et ferro vinctas, ad
spectaculum populi iterato jussit in theatrum produci.
Quae cum introducerentur in media arena,
osculatae sunt se invicem, ut martyrium pace complerent.
Quibus admissus ursus ferocissimus ac
saevissimus, in mansuetudinem versus, pedes eorum
lingere coepit. Tunc furore repletus Anulinus, sanctas
<nobr><sub></sub></nobr> Dei martyres gladio jussit adverti.</p>
<p>Item in Africa Rufi, Prisci, Paternae, Septimae,
Optionis, Ammonii, Justi, Juliae, Potamiae; item
Maximae.</p>
<p>Antissiodoro depositio beati Ursi episcopi.</p>
<p>II KAL. AUG.---Caesareae passio sancti Fabii martyris.
Qui cum ferre vexilla praesidialia recusaret,
primum diebus aliquot in carcerem trusus est,
deinde productus sistitur ante tribunal, interrogatus
semel et iterum, in Christi confessione perdurat:
et mox a furibundo judice capitali sententia
damnatus est: cujus etiam detruncato cadaveri
sepultura per triduum sub custodia negabatur.
Quod postea, reticulo inclusum, in maris profunda
seorsum et seorsum caput immergitur. Sed Domini
<nobr><sub></sub></nobr> virtute rescisso reticulo, membra capiti revocantur,
et scapulis cervix cum indiciis passionis adjungitur;
atque ita suae integritati redditum corpus
unda blandiore ad Cartenitanum littus evectum, et
condigno cultu a fidelibus in basilica tumulatum
est.</p>
<p>In Africa, civitate Sinnada, nativitas sanctorum
Democriti, Secundae, Dionysii et Thyrsi martyrum.</p>
<p>Antissiodoro depositio sancti Germani episcopi et
confessoris, qui multis virtutibus, doctrina et continentia
clarus, etiam Britonum fidem per duas vices
a Pelagiana haeresi defendit. Cujus tamen festivitas
Kalendis Octobris apud Gallicanas Ecclesias celebrior
habetur.</p>
<br> <h4><center>AUGUSTUS.
<em>Augustus habet dies</em> XXXI, <em>lun.</em> XXIX. </center></h4><nobr><sub></sub></nobr> 
<p>KAL. AUG.---Apud Antiochiam Syriae nativitas
septem fratrum Machabaeorum cum matre, qui, ut
beatus Augustinus ait, ante tempora revelatae
gratiae, multimoda passione probati fideles sunt inventi.
Quos crudelissimus Antichristi praecessor
Antiochus, de patria eliminatos, gentile solum sacri
sanguinis effusione fecit, invidus atque inscius,
consecrare.</p>
<p>Romae statio ad sanctum Petrum ad Vincula.
Quam ecclesiam ipse primus in Europa primam
construxit et consecravit. In qua postmodum catenae,
quibus apud Hierosolymam vinctus et a quibus
angelica visitatione solutus est, fidelium cura positae,
<nobr><sub></sub></nobr> expetuntur et coluntur orbis quadripartiti veneratione,
sicut etiam distichon antiquissimum de illis testatur.</p>
<p>In Arabia, civitate Philadelphia, synodus martyrum
celebratur.</p>
<p>Ibidem nativitas sanctorum martyrum Cyrilli,
Aquilae, Petri, Domitiani, Rufi, Menandri, una die
simul coronatorum.</p>
<p>In Italia, civitate Vercellis, sancti Eusebii episcopi
et confessoris. Qui ob confessionem catholicae fidei
a Constantino principe Scythopolim Arabiae, ac
deinde Cappadociam relegatus, sub Juliano imperatore
ad Ecclesiam suam reversus, novissime, persequentibus
Arianis, martyrium scalarum tractu
perpessus, sed Salvatore Jesu Christo servante salvatus,
<nobr><sub></sub></nobr> in pace Ecclesiae circum confessionis suae
consummavit, prius sibi visione revelata, quia in
Kalend. Augusti a monte ad montem volare deberet.
Quod Patres ita interpretantur, quia videlicet ab humanitate
Christi, quem verum Deum propter nos
hominem factum, in terris confessus est, ad visionem
Dei Patris, Spiritus sancti gratia sublevante,
esset perventurus in coelis, eisdem Kalendis.</p>
<p>In Hispaniis, civitate Gerunda, sancti Felicis martyris.
Qui de Scyllitana civitate oriundus, cum persecutiones
in Hispaniis adversus Christianos agi
comperisset, ascensa mercatorum navi, amore martyrii
ocius accurrit. Et cum aliquandiu apud Barcinonam,
Empurias et Gerundam verbum Dei praedicans,
plurimos in fide Christi confortasset, et fama
<nobr><sub></sub></nobr> ejus longe lateque crebresceret, jubente Datiano,
repente a Rufino officiali tentus est: cumque nomen
Christi constantissime fateretur, primo fustibus caesus,
et in ima carceris trusus, deinde manibus pedibusque
ligatis, negato cibo et potu, in loco squalido
projectus est. Post haec etiam catenis gravioribus
vinctus, per totas plateas ab indomitis mulis
tractus et pene in frusta discerptus est; deinde
missus in carcerem, nocte ab angelo visitatus et
solutus atque sanatus fuit, factoque die ad certamina
revocatus est. Tunc ungulis excoriatus,
capite inverso ab hora tertia usque ad vesperam
suspensus, nullum penitus sensit dolorem. Deinde
in carcerem Rufinus eum tradi praecepit, ubi per
<nobr><sub></sub></nobr> totam noctem splendor copiosus effulsit, et voces
angelorum psallentium sunt auditae. Quod cum
nuntiatum fuisset Rufino a custodibus, jussit eum,
manibus post tergum ligatis, in maris profunda demergi,
ubi continuo vincula ejus disrupta sunt, et
angelis sibi manum tenentibus, super undas deambulans,
ad littus venit. Tunc Rufinus jussit iterum cutem
ejus ungulis detrahi, ac deinde usque ad ossa
laniari, et tandiu vulnera vulneribus instaurari, usque
dum invictum Christo spiritum reddidit. Cujus
corpus Gerundae in monumento, quod sibi ipse praeparaverat,
conditum est Nonis Augusti.</p>
<p>In Gallia, civitate Biturica, depositio beati Arcadii
episcopi.</p>
<p>IV NON. AUG.---Romae, in coemeterio Callixti,
<nobr><sub></sub></nobr> nativitas sancti Stephani papae et martyris, sub Valeriano
et Gallieno principibus. Hic constituit ut
sacerdotes et levitae vestes sacras in quotidiano usu
non haberent, nisi tantum in ecclesia. Qui cum
persecutio saeva grassaretur, congregato universo
clero suo, hortabatur eos ut pro Christo coronam
martyrii alacriter susciperent. Ordinaverat autem
tres presbyteros et septem diaconos, et clericos sedecim,
cum quibus de regno Dei assidue docebat.
Divina autem gratia procurante, occurrebant multi
ex gentilibus, et honesti viri ut baptizarentur ab eo:
inter quos Nemesius tribunus cum omni sua domo,
filiaque sua, nomine Lucilla, quae caeca erat, at per
beatum Stephanum illuminata fuerat; et Olympius
alter tribunus cum uxore sua Exuperia, et filio
<nobr><sub></sub></nobr> Theodulo, et aliis plurimis. Qui postea gloriosa confessione
martyrii palmam promeruerunt. Celebrabat
autem beatus Stephanus missas atque concilia per
cryptas martyrum. Quem Valerianus et Gallienus
summo studio perquisitum missis militibus teneri
fecerunt cum multitudine clericorum, presbyterorum
et diaconorum. Qui veniens ad tribunal Valeriani
solus intravit, et condemnatus ad mortem, perductus
est a militibus foras muros portae Appiae ad
templum Martis, ut ibi aut simulacrum Martis adoraret
aut interiret. Orante autem beato Stephano
Deum suum, facto fragore tonitrui cum terroribus
coruscationum, corruit pars maxima templi sacrilegi,
et milites pavefacti fugerunt. Ipse vero cum
omnibus Christianis ad coemeterium sanctae Lucinae
<nobr><sub></sub></nobr> perrexit, et multis eos consolatus sermonibus, obtulit
pro eis sacrificium Deo omnipotenti. Quae gesta
audiens Valerianus, misit plurimos militum qui
beatum Stephanum punirent. Qui venientes invenerunt
eum sacrificium Deo offerentem: quem intrepidum
et constantem ante altaris officia, et coepta
perficientem, in eodem loco, in sua sede decollarunt.</p>
<p>In Antiochia nativitas reliquiarum sancti Stephani
protomartyris Christi et primi in Ecclesia
diaconi: ubi haberi dicitur unus de lapidibus quibus
in passione sua percussus est, et multas sanitates
per eum fieri.</p>
<p>Eodem die passio sanctae Theodotae cum tribus
<nobr><sub></sub></nobr> filiis suis, in provincia Bithynia, urbe Nicaea, tempore
Diocletiani, sub comite Leucadio, qui eam
ferro vinctam cum filiis consulari Bithyniae Nicetio
destinavit. At ille filium ejus primogenitum Evodium,
Christum fiducialiter confitentem, in conspectu
matris jussit fustibus caedi. Cumque pia mater
sacris adhortationibus filium confortare non
desisteret, jussit Nicetius cuidam Hirtaco ut prius ei
illuderet et sic inter publicas meretrices constitueret:
quam ille tenere conatus, sed ab angelo Dei
pugno percussus in naribus, nimia sanguinis eruptione
periclitatus recessit ab ea. Tunc consularis
Nicetius, in furore nimio succensus, jussit ignem
copiosum accendi, et beatam Theodotam cum tribus
filiis suis immitti, et sic in confessione Christi consummata,
<nobr><sub></sub></nobr> migravit ad coelum.</p>
<p>In Italia, civitate Verona, nativitas sanctorum
Felicis et Nicetii.</p>
<p>III NON. AUG.---Hierosolymis inventio, imo
raptus corporis sancti Stephani, protomartyris
Christi, quando lapidatus a Judaeis, et aliquandiu
custoditus ne sepeliretur a Christianis, tandem
compassione beati Gamalielis sublatus est, et in
villa Gamaliel sepultus ac lamentatus est, sicut ipse
Gamaliel septimo Honorii principis anno, cuidam
presbytero nomine Luciano in visione divina apparens,
exposuit, et sanctus etiam Lucas breviter intimavit,
dicens <strong>(Act. VIII)</strong>: <em>Curaverunt autem Stephanum
viri timorati, et fecerunt planctum magnum
super eum.</em> Cujus visionis seriem commodius, Deo
<nobr><sub></sub></nobr> donante, in tempore suo, id est septimo die Kalendarum
Januarii, quando sacrum corpus ejus patefactum
et Hierosolymam translatum est, vita comite
curabimus aperire. Quam revelationem quidam
minus caute legentes, hoc tempore putant actitatam,
cum et circa principia Decembris inchoata, et juxta
finem ejusdem mensis probetur absque dubio consummata,
ut celebritas protomartyris Christi subjiceretur
nativitati Jesu Christi.</p>
<p>Romae nativitas sanctorum Diogenis et Stephani
martyrum.</p>
<p>Constantinopoli sancti Achillae.</p>
<p>Augustoduno depositio sancti Euphronii episcopi.</p>
<p>II NON. AUG.---Natale sancti Aristarchi, de quo
apostolus Paulus Colossensibus scribit: <em>Salutat vos
</em><nobr><sub></sub></nobr> <em>Aristarchus concaptivus meus</em> <strong>(Coloss. IV)</strong>. De qua
captivitate, quia tractatores divinarum Scripturarum,
alios adeo errasse, ut animas de coelo captivatas
et ad corpora damnatas existimarent, alios vero pio
quidem sensu, sed historiae satis incongruo, ita intellexisse
cognovi, ut idcirco beatus Apostolus Aristarchum
concaptivum suum dixerit, quia captivitatem
quam omnes patimur, solus pene secum senserit, et
sentiendo doluerit; quod ego ab anterioribus gratis
accepi, sequentibus sine invidia tradam: Cum Judaei
rebellionem contra Romanos assumpsissent, illi solito
sibi more, quasi injuriam dissimulantes, interimque
Judaeae parcentes, Basanitidem et Galilaeam sive Galaaditin
devastantes, Giscalamque, beati Pauli et
<nobr><sub></sub></nobr> Aristarchi patriam, invadentes, pueros ipsos in Ciliciam
cum parentibus transmigrarunt. Unde idem
Apostolus vere et multipliciter se peregrinum agnocens,
cum sanctis Patribus supernae Jerusalem jugiter
suspirabat, sed et terrestrem discendi gratia frequentabat,
ut jam superius insinuavimus.</p>
<p>Romae, in crypta arenaria, beati Tertullini martyris,
quem beatus Stephanus pontifex baptizatum,
in albis presbyterum consecravit. Qui post biduum
consecrationis suae, tentus a Marco praefecto, ductus
est ad Valerianum imperatorem, quem ille extensum
mactari fustibus jussit. Cumque inter caedes Christo
gratias ageret, jussit lateribus ejus Valerianus ignem
supponi; cumque laetus et constans perseveraret,
jussit elevari eum, et tradi Sapricio praefecto: qui
<nobr><sub></sub></nobr> primum jussit os ejus lapidibus conquassari, deinde
extentum in equuleo, nervis diutius torqueri, deinde
ignibus assari. Qui cum perseveranter, sancti Spiritus
gratia roboratus, Christum Dominum fateretur,
mandavit hoc factum Sapricius Valeriano tyranno:
Cui ille remandavit, ut ejus caput abscinderetur.
Tunc Sapricius depositum de equuleo jussit eum
duci via Lavicana, in secundo milliario, et ibidem
decollari. Cujus corpus sanctus Stephanus papa colligens
cum clericis, hymnis Deo redditis, sepelivit
in eodem loco in crypta arenaria.</p>
<p>Item Romae, in via Tiburtina, Crescentiani et
Justi.</p>
<p>Item Justini presbyteri, de quo narratur in passione
sancti Laurentii quod multos ad fidem Christi
<nobr><sub></sub></nobr> converteret, et plurimorum martyrum corpora sepeliret.</p>
<p>Apud Lugdunum Galliae adventus corporis sancti
Justi episcopi de eremo.</p>
<p>NON. AUG.---In Gallia, civitate Catalaunis, depositio
sancti Memnii episcopi et confessoris, de quo
legitur quod a beato Petro apostolo episcopus ordinatus,
in Galliam una cum sancto Dionysio atque
Eucherio ad praedicandum verbum Dei fuerit directus.
Qui post admirabilis vitae consummationem, et
plurimorum miraculorum ostensionem, ad vitam
commigravit aeternam.</p>
<p>Romae Hormisdae papae, qui sedit annos septemdecim,
et composuit clerum ac psalmis erudivit, sepultusque
est in ecclesia beati Petri.</p>
<p><nobr><sub></sub></nobr> In Augusta Euphratensi nativitas sancti Afri martyris.
Quorum nominum similitudine, id est et Augustae
et Afri, nostrates inducti, hac die apud Augustam
Rhetianam sive Vindelicam passionem sanctae
Afrae consummatam putaverunt. De qua in
sequentibus Deo volente dicemus.</p>
<p>Augustoduni depositio sancti Cassiani episcopi.</p>
<p>Alibi nativitas sanctorum Floriani et Coelestini.</p>
<p>VIII ID. AUG.---Romae via Appia, in coemeterio
Callixti, nativitas sancti Sixti episcopi et martyris.</p>
<p>Item in coemeterio Praetextati, Felicissimi et Agapiti
diaconorum, sub Decio imperatore, Valeriena
praefecto. Qui tenuit beatissimum senem sanctum
<nobr><sub></sub></nobr> Sixtum episcopum Romanum, cum omni clero suo,
et reclusit in publica custodia, et fuerunt ibi diebus
multis. Postea vero jussit Decius beatum Sixtum
cum duobus diaconibus Felicissimo et Agapito sibi
in templo Intelludi <small>[Note: <nobr><sub></sub></nobr> Etiam superius III. Kalend. Augusti, hac voce usus est.]</small> praesentari, et contemnentes
idolis sacrificare in custodia privata includi. Cumque
iterato praesentarentur Decio et Valeriano, suggerente
Valeriano, jussit Decius ut ducerentur ad templum
Martis, et si sacrificare nollent, in eodem loco capite
truncarentur. Cumque illuc perducti fuissent, dixit
beatus Sixtus ad templum Martis: <em>Destruat te Christus
Filius Dei vivi.</em> Et cum respondissent omnes
Christiani, <em>Amen,</em> subito cecidit aliqua pars templi,
et comminuta est. Tunc beatus Laurentius coepit
clamare dicens: <em>Non me derelinque, Pater sancte,
</em><nobr><sub></sub></nobr> <em>quia thesauros jam expendi quos tradidisti mihi.</em> Milites
autem qui duxerunt eos, audientes thesauros,
tenuerunt beatum Laurentium archidiaconum, sanctum
vero Sixtum, Felicissimum atque Agapitum
duxerunt in clivum Martis, et ibidem decollaverunt.
Noctu vero advenientes clerici, et maxima pars Christianorum,
collegerunt corpora sanctorum, et in locis
supra nominatis honorifice sepeliverunt. Decollati
sunt cum eis et alii quatuor, Januarius, Magnus,
Vincentius et Stephanus subdiaconi, ut in Gestis
pontificalibus legitur. Passus est cum eis quoque
sanctus Quartus, ut scribit magnus doctor Cyprianus.
Hic beatus Sixtus apud Athenas natus et edoctus,
prius quidem philosophus fuit, sed postea Christi
discipulus factus fuit. Sedit in episcopatu annum
<nobr><sub></sub></nobr> unum, menses decem, dies triginta et tres.</p>
<p>Item Romae militum centum sexaginta quinque, et
passio sanctae Afrae virginis.</p>
<p>Eodem die in Hispaniis, civitate Compluto, Justi
et Pastoris fratrum. Qui cum adhuc pueri litteris
imbuerentur, projectis in schola tabulis, sponte ad
martyrium cucurrerunt: et mox a Datiano comite
teneri jussi sunt, cum se mutuis exhortationibus
constantissime roborarent, extra civitatem producti,
et in campo Laudabili a carnificibus sunt jugulati.</p>
<p>VII ID. AUG.---Romae passio sanctorum martyrum
numero viginti quinque.</p>
<p>Item sanctorum martyrum Petri et Julianae [Juliani]
cum aliis octodecim.</p>
<p>In Tuscia, civitate Aretio, nativitas sancti Donati
<nobr><sub></sub></nobr> episcopi et martyris. Qui nutritus a sancto Pigmento
presbytero in titulo beati Pastoris, eruditus est non
solum in divinis, verum etiam in humanis litteris
sufficientissime. Cum quo et Julianus crevit, et subdiaconus
ordinatus, rejecto postmodum gradu, inutilis
apostata factus, ad imperium aspiravit. Quo
tempore beatum Pigmenium Romae in custodiam
mancipavit, et sanctos patrem et matrem Donati gladio
occidit. Donatus vero lector fuga petiit Arelium civitatem,
et habitavit cum Hilarino religiosissimo monacho,
serviens Domino continuis orationibus et
jejuniis. Factum est autem ut mulier nomine Suranna,
<nobr><sub></sub></nobr> gentilis et pagana, capta oculis et corne vere
caeca, cum unico filio suo, Herculio nomine, cellam
beati Hilarini, cum quo beatus vir habitabat, requireret.
Quam fide Christi instructam ad beatum Satyrum
episcopum Hilarinus et Donatus perduxerunt.
Qui fidem ejus accipiens, et Deo gratias agens, indixit
ei jejunium, et ut humiliaretur in cilicio et
cinere. Et sic deinde catechizavit eam et baptizavit,
tam ipsam quam filium ejus. Et mox aperti sunt
oculi Surannae. Quod factum audiens Apronianus,
attulit etiam filium suum daemoniacum ad beatum
Donatum. Quo orante simul cum beato Satyro episcopo
et beato Hilarino, expulsus est daemon, puerumque
sanum reliquit. Sed et non longo post tempore
vir quidam Eustasius, rector Tusciae et exactor
<nobr><sub></sub></nobr> fisci, dum occupatus alicubi teneretur, supervenientibus
hostibus, uxor ipsius Euphrosyna pecuniam
fisci abscondit, et paucis diebus succedentibus,
absente adhuc viro, defungitur. Rediens autem vir
ejus, et pro pecunia fisci conventus, venit ad beatum
Satyrum et Donatum, et indicavit eis anxietatem
animi sui. Stans itaque Donatus super sepulcrum
uxoris ipsius, voce magna clamavit: Euphrosyna,
per Christum crucifixum te adjuro ut dicas nobis
quid factum sit de pecunia fisci, quia vir tuus propter
eam ab exactoribus valde affligitur. Quae mox de
sepulcro respondit: In ingressu domus suffossa
latet pecunia quam quaeritis. Recepta igitur pecunia
liberatus est Eustasius ab impositione calumniae.
Verum recepto beato Satyro cum patribus suis, ejus
<nobr><sub></sub></nobr> loco sacerdotium beatus Donatus suscepit. Cumque
die quadam missas celebrasset populo, et de corpore
Christi ac sanguine populus venerabiliter recrearetur,
diaconus quidam, nomine Anthimus, tradebat
sacrum sanguinem Christi, et subito paganorum
impulsu cecidit, et sanctum calicem comminuit.
Unde valde tristis tam ipse quam populus Christi
effectus. Cujus tristitiam Dominus per beatum Donatum
illico relevavit: nam collecta sunt fragmenta
Dominici calicis et beato viro allata; quae flendo
ille suscipiens, oratione facta vas in pristinam formam
restauravit. Quo signo perculsi pagani, simul
cum Christianis deitatem Christi confessi sunt, ac
circiter septuaginta et octo animae in Christum credentes,
per baptismum salvatae sunt. Multis ergo signis
<nobr><sub></sub></nobr> Dominus glorificans sanctum suum, ad coronam
martyrii provexit. Denique tempore Juliani imperatoris,
tentus a Quadratiano Augustali, simul et cum
eo vir Dei Hilarinus jubetur idolis sacrificare. Cui
fideliter reluctanti, jussit Quadratianus ejus os lapidibus
contundi, Hilarinum vero monachum in conspectu
ipsius tandiu fustibus caedi donec spiritum
emitteret; deinde beatum Donatum in custodia recludi.
Ubi cum innumera miracula Dominus per servum
suum operaretur, misit Quadratianus, et gladio
percussit septimo Idus Augusti. Cujus corpus Christiani
juxta civitatem cum veneratione sepeliverunt,
<nobr><sub></sub></nobr> martyris vero Hilarini ossa in civitate Ostia tumulata
servantur.</p>
<p>Apud Mediolanum sancti Faustini, tempore Aurelii
Commodi martyrizati.</p>
<p>Apud provinciam Rhetiam, civitate Augusta, nativitas
sanctae Afrae. Quae cum esset pagana et meretrix,
per doctrinam sancti Narcissi Gerundensis
episcopi, eo per gratiam Dei directi, ad Christum
conversa, et cum omni domo sua baptizata, pro confessione
Domini cum matre Hilaria et puellis, Digna,
Eumenia [Eunomia] et Euprepia, igni est tradita.</p>
<p>VI ID. AUG.---Romae nativitas sancti Cyriaci.
Qui post longam carceris macerationem, quam sub
Maximiano pertulit cum Sisinnio condiacono suo, et
<nobr><sub></sub></nobr> Largo et Smaragdo, post multa facta miracula, in
quibus filiam Diocletiani Artemiam ipsius rogatu a
daemonio curavit ac baptizavit; filiam quoque Saporis
regis Persarum Jobiam, missus illo a Diocletiano
pro hoc, aeque liberavit a daemonio, ac baptizavit
cum ipso rege, et aliis trecentis et triginta:
rediens Romam post mortem Diocletiani, tentus est
inter alios Christianos a filio <small>[Note: <nobr><sub></sub></nobr> Collega. Vide baron. in Annal.]</small> ejus Maximiano, et in
custodiam missus, eo quod sororem suam Christianam
fecisset. Deinde praecepit idem Maximianus ut
die processionis suae, nudus, catenis obligatus, ante
rhedam ejus traheretur. Et post hoc eductus de carcere
cum sociis Largo et Smaragdo et Crescentiano,
per Carpasium vicarium, pice reliquata caput ejus
perfusum est. Et rursum post dies quatuor eductus
<nobr><sub></sub></nobr> est denuo de carcere, in catasta extensus, attractus
nervis et fustibus caesus: post dies aliquot, jubente
Maximiano, capite truncatus est cum Largo et Smaragdo
et aliis viginti: quorum corpora collegit noctu
Joannes presbyter et sepelivit in via Salaria, sub
die decimo octavo Kal. Aprilis. Post dies octo veniens
beatus Marcellus episcopus cum Lucina matrona
Christianissima, condivit corpora sanctorum
cum aromatibus et linteaminibus. Deinde sustulit
ea et transtulit in praedium suum via Ostiensi, milliario
ab urbe Roma septimo, et manu sua recondidit
in sarcophagis lapideis, die octavo mensis Augusti.
Carpasius vero vicarius petiit domum Cyriaci,
quam donaverat ei Diocletianus Augustus, et eam
statim Maximianus concessit. Ingressus autem Carpasius,
<nobr><sub></sub></nobr> invenit locum ubi sanctus Cyriacus diaconus
fontem aedificavit, quem consecravit beatus Marcellus
episcopus, ubi venientes ad fidem, baptizabat
beatus Cyriacus: in quo loco Carpasius balneum
sibi statuit, et dum lavassent et epulas exhibuissent,
Carpasius et novemdecim pariter cum ipso, cum
deriderent fidem Christianam, subito ceciderunt et
mortui sunt.</p>
<p>In Nicomedia natalis sanctorum Nazarii, Juliani
et Agapes virginis, Eutychiani, Philadelphiae, Leonidis.</p>
<p>Apud Viennam Galliae urbem nativitas sancti Severi
<nobr><sub></sub></nobr> presbyteri et confessoris. Qui ut ejus testantur
gesta, natione Indus, fide Christi fervens, causa
Evangelium praedicandi laboriosissima peregrinatione
suscepta, etiam ad praefatam urbem deveniens,
ingentem paganorum multitudinem verbo et miraculis
ad fidem Christi convertit; cumque in pace
quievisset, conditus est in basilica beati Stephani,
signis clarus, mira fidelium veneratione colitur.</p>
<p>V ID. AUG.---Vigilia sancti Laurentii.</p>
<p>Eodem die Romae natalis sancti Romani martyris.
Qui confessione beati Laurentii compunctus, petiit
ab eo baptizari; et mox, jubente Decio, cum fustibus
exhibitus et decollatus est</p>
<p>In Verona civitate Firmi et Rustici, qui tempore
Maximiani imperatoris et Anulini consiliarii ejus
<nobr><sub></sub></nobr> passi sunt.</p>
<p>In Oriente passio multorum martyrum.</p>
<p>In Colonia Faustini, Marcellini, Secundiani, Veriani,
juxta Martyrologium beati Hieronymi, cum a
nostratibus, apocryphorum deliramenta sectantibus,
a beato Sixto propter continuationem temporum
baptizati, et a Decio dicantur interempti.</p>
<p>IV ID. AUG.---Romae, via Tiburtina, nativitas
sancti Laurentii archidiaconi et martyris sub Decio
imperatore. Cui beatus Sixtus omnes facultates et
thesauros Ecclesiae, pergens ad coronam martyrii,
reliquit. Quos ille munifica liberalitate debilibus et
aliis pauperibus, viduisque et indigentibus erogare
curavit. Quo audito Decius Caesar fecit eum sibi praesentari:
et auditum tradidit eum Valeriano Urbis
<nobr><sub></sub></nobr> praefecto, qui et ipse dedit eum in custodiam cuidam
Hippolyto, et Hippolytus reclusit eum cum
multis. Ibidem beatus Laurentius post sanationem
Cyriacae viduae, et illuminationem Crescentionis, Lucillum
caecum in nomine Jesu Christi videntem reddidit.
Hoc factum audientes multi caeci, veniebant ad
beatum Laurentium, et illuminabantur. Quod videns
Hippolytus credidit, et catechizatus atque baptizatus
est. Completis autem tribus diebus, in quibus ex permissu
Hippolyti, jam Christiani, omnes facultates
Ecclesiae beatus Laurentius pauperibus expendit,
praesentavit se ipse in palatio Sallustiano. Decius,
iratus, jussit eum exspoliari et caedi scorpionibus:
postea vinctus catenis ductus est beatus Laurentius
in palatium Tiberii ut ibi audiretur; et iracundia
<nobr><sub></sub></nobr> plenus Decius jussit eum nudum caedi. Qui dum caederetur
clamabat ad Caesarem: Ecce, miser, vel
modo cognosce quia non sentio tormenta tua. Tunc
Decius fustes augeri darique ad latera ejus laminas
ferreas ardentes jussit. Beatus vero Laurentius
dixit: Domine Jesu Christe, Deus de Deo, miserere
mihi servo tuo, quia accusatus non negavi; interrogatus,
te Dominum Jesum Christum confessus sum.
Et cum diutissime plumbatis caederetur, dixit:
Domine Jesu Christe, qui pro salute nostra dignatus
es forman servi accipere ut nos a servitio daemonum
liberares, accipe spiritum meum. Et audita
<nobr><sub></sub></nobr> est vox: Adhuc multa certamina tibi debentur.
Tunc extensus in catasta, et scorpionibus
gravissime caesus, subridens et gratias agens, dicebat:
Benedictus es, Domine Deus Pater Domini
nostri Jesu Christi, qui nobis donasti misericordiam,
quam meriti non sumus: sed tu, Domine, propter
tuam pietatem, da nobis gratiam, ut cognoscant
omnes circumstantes, quia tu consolaris servos
tuos. Tunc unus de militibus, nomine Romanus,
credidit Domino Jesu Christo, et dixit beato Laurentio:
Video ante te hominem pulcherrimum,
stantem cum linteo, et extergentem tua vulnera.
Adjuro te per Christum, qui tibi misit angelum
suum, ne me derelinquas. Levatus igitur beatus
martyr de catasta, et solutus, redditus est Hippolyto,
<nobr><sub></sub></nobr> tantum in palatio. Veniens autem Romanus
cum urceo, misit se ad pedes beati Laurentii ut
baptizaretur: et mox baptizatus, ac se Christianum
publica voce professus, eductus foras muros portae
Salariae, decollatus est. Decius autem Caesar pergit
noctu ad thermas juxta palatium Sallustii; et exhibito
ei sancto Laurentio, allata sunt omnia genera
tormentorum: plumbatae, fustes, laminae, ungues,
lecti, baculi. Et dixit Decius beato martyri: Jam
depone perfidiam artis magicae, et dic nobis generositatem
tuam. Cui beatus Laurentius dixit:
Quantum ad genus, Hispanus sum eruditus vel
nutritus Romanus, et a cunabulis Christianus, eruditus
omni lege sancta et divina. Et Decius:
Sacrifica, inquit, diis, nam nisi sacrificaveris,
<nobr><sub></sub></nobr> nox ista in te expendetur cum suppliciis. Mea,
inquit ille, nox obscurum non habet, sed omnis in
luce clarescit. Et cum caederetur lapidibus os
ejus, ridebat, et confortabatur ac dicebat: Gratias
tibi ago, Domine, quia tu es Dominus omnium rerum.
Allatus est autem lectus cum tribus costis,
et exspoliatus beatus Laurentius vestimentis suis,
extentus est in cratem ferream, et cum furcis ferreis
coriatus desuper, dixit Decio: Ego me obtuli
sacrificium Deo in odorem suavitatis, quia sacrificium
est Deo spiritus contribulatus. Carnifices
tamen urgenter ministrabant carbones, mittentes
sub cratem, et desuper eum comprimentes furcis
ferreis. Sanctus Laurentius dixit: Disce, miser,
<nobr><sub></sub></nobr> quanta est virtus Domini Jesu Christi Dei mei, nam
carbones tui mihi refrigerium praestant, tibi autem
supplicium sempiternum. Quia ipse Dominus novit
quia accusatus non negavi, interrogatus Christum
confessus sum, assatus gratias ago. Et vultu pulcherrimo
dicebat: Gratias tibi ago, Domine Jesu
Christe, quia me confortare dignatus es. Et elevans
oculos suos in Decium, ait: Ecce, miser,
assasti unam partem, regyra aliam, et munduca
eam. Gratias igitur agens et glorificans Deum,
dixit: Gratias tibi ago, Domine Jesu Christe, quia
merui januas tuas ingredi, et emisit spiritum.
Mane autem primo, adhuc crepusculo, rapuit corpus
ejus Hippolytus, et condivit cum linteis et aromatibus,
et hoc factum mandavit Justino presbytero.
<nobr><sub></sub></nobr> Tunc beatus Justinus et Hippolytus, plorantes
et multum tristes, tulerunt corpus beati Laurentii
martyris, et venerunt in via Tiburtina in praedium
matronae viduae, nomine Cyriacae, in agro Verano,
ad quam ipse beatus martyr fuerat noctu, cui et
linteum dedit, unde sanctorum pedes exterserat, et
ibi jam hora vespertina sepeliverunt quarto Idus
Augusti. Et jejunaverunt agentes vigilias noctis
triduo cum multitudine Christianorum; beatus vero
Justinus presbyter obtulit sacrificium laudis, et participati
sunt omnes. Tunc passi sunt Claudius, Severus,
Crescentius et Romanus, ipso die quo beatus
Laurentius, post tertium diem sancti Sixti martyris.</p>
<p>Eodem die Romae militum centum et quadraginta
<nobr><sub></sub></nobr> quinque.</p>
<p>III ID. AUG.---Romae inter duas Lauros natalis
sancti Tiburtii, filii Chromatii Urbis praefecti, quem,
cum esset scholasticissimus, erudierunt in fide beatus
Sebastianus et sanctus Tranquillinus, ac gloriosus
presbyter Polycarpus, qui ipsum in sacro fonte
baptismatis innovavit, et familiam ejus promiscui
sexus mille quadringentos cum eo pariter baptizavit.
Hujus filius Tiburtius cum propter immanitatem
persecutionis, et pater ejus, et ingens multitudo
Christianorum cum illo in Campaniam ex consilio
pontificis Gaii perrexisset, amore martyrii flagrans,
resedit in urbe Roma. Et cum jejuniis et orationibus
ibi cum beato Gaio papa occuparetur, quadam die
transiens, incurrit in hominem qui, de alto lapsus,
<nobr><sub></sub></nobr> ita caput et omnia membra quassatus erat, ut de
sola sepultura ejus agerent hi ad quos pertinere videbatur:
juxta quem ipse accessit, et coepit dicere
super ejus vulnera lente orationem Dominicam et
Symbolum, et ita factus est homo solidatis membris
incolumis, quasi nihil ei contigisset. Tunc apprehendens
parentes ejus, segregavit eos a turbis, et
indicavit eis virtutem Christi: et videns animum
eorum fixum fortiter in timore Domini, perduxit eos
ad papam Gaium, qui juvenem sanatum ac Deo gratias
referentem, et parentes ejus pariter baptizavit.
Interea dum procella persecutionis graviter excresceret,
junxit se quidam Torquatus nomine, simulata
fide, veris Christi famulis, et egit arte quatenus
orantem sanctum Tiburtium pagani comprehenderent.
<nobr><sub></sub></nobr> Qui comprehensus, et ad Fabianum Urbis praefectum
perductus, cum Christum constantissime confiteretur,
jussit Fabianus ante pedes ejus carbones
ardentes effundi, dicens ad eum: Elige tibi unum
e duobus: aut thura in istis carbonibus diis addice,
aut pedibus nudis super eos incede. Ille autem faciens
signum crucis, constanter nuda super eos ingressus
est planta; et coepit dicere: Depone infidelitatem,
et disce quia solus est Deus quem confitemur
omnibus creaturis dominari: nam mihi in
nomine Domini nostri Jesu Christi videtur quod
super flores roseos ingrediar, quia creatura ipsa
Creatoris famulatur imperio. Cui Fabianus ait:
Quis ignorat magiam vos docuisse Christum?
<nobr><sub></sub></nobr> Tunc beatus Tiburtius exclamavit, dicens: Obmutesce,
infelix, et noli hanc injuriam auribus meis
facere, ut audiam te ore rabido latrantem mellifluum
nomen et sanctum. Iratus Fabianus dictavit sententiam
capitalem, ut gladio interficeretur. Ductus
autem gloriosus martyr Tiburtius in via Levicana,
tertio ab Urbe milliario, uno ictu gladii percussus
abscessit; et in eodem loco a quodam parente Christiano
sepultus est tertio Idus Augusti.</p>
<p>Eodem die Romae sanctae Susannae virginis et martyris,
sub Diocletiano et Maximiano imperatoribus,
judice Macedonio. Fuit autem filia gloriosi presbyteri
et martyris Gabinii, fratris Gaii papae et martyris,
nobili sata propagine: quam pater diligentissime
nutrierat, et divinis litteris imbuerat. Audiens itaque
<nobr><sub></sub></nobr> Diocletianus de puella quod pulchritudine et sapientia
praecelleret, misit ad Gabinum quemdam consobrinum
suum, nomine Claudium, et petiit eam Augusto
Maximino filio suo in conjugem. Cujus petitionem
et filia et patre ac praecipue patruo refutante,
etiam ipse Claudius a beato Gaio instructus et cum
uxore sua Euprepia et filiis Alexandro et Cutia baptizatus
est, et in tantum in fide convaluit, ut omnes
suas facultates venderet et pauperibus Christianis
erogaret. Quod audiens Diocletianus misit fratrem
ejus, nomine Maximum, quid de puella Susanna ageret:
qui et ipse a beatis Gaio et Gabino diligenter
instructus, in Christoque baptizatus, coepit facultates
suas vendere, et per quemdam suum amicum
nomine Thrasonem, Christianissimum virum, per
<nobr><sub></sub></nobr> vicos et carceres ministrare. Quibus Diocletianus
compertis misit Julium, qui Claudium, et Maximum,
et Euprepiam, quae alio nomine, ex Graeco et Latino
composito vel interpretato, Praepedigna dicitur, et
Alexandrum atque Cutiam puniret, jussitque filio
suo Maximino ut abuteretur Susanna in domo sua,
sicut ipsi liberet. Qui ingressus domum ubi sancta
virgo orabat, vidit nimiam claritatem super eam, et
timefactus ad palatium recurrit. Quod Diocletianus
audiens, misit Macedium, qui eam intra domum
patris sui constringeret, illeque exspoliatam eam
coepit fustibus caedere. Cumque beata virgo in confessione
Christi perseveraret, gladio percussa, spiritum
incontaminatum Domino reddidit. Cujus corpus
Serena Augusta, occulte Christiana, noctu collegit,
<nobr><sub></sub></nobr> et manibus suis aromatibus conditum ac linteaminibus
involutum posuit juxta sanctum Alexandrum
tertio Idus Augusti. Sanguinem vero maris
velamine detersit, et posuit in capsa argentea in
palatio domus suae, ubi die noctuque furtivis orationibus
semetipsam Domino effundebat.</p>
<p>Nicopoli passio multorum martyrum.</p>
<p>II ID. AUG.---In Sicilia civitate Catina [Catana]
natalis sancti Eupli diaconi, sub Diocletiano et Maximiano
Augustis. Qui cum extra velum secretarii se
Christianum esset confessus, intromissus est, jubente
Calvisiano consulari, in auditorium: et cum ibidem
<nobr><sub></sub></nobr> fidem suam constantissime confiteretur, commotus
ira Calvisius, jussit eum acrius torqueri, atque ad
ultimum dictavit sententiam, dicens: Jubemus
Euplum justo judicio interfici. Beatus vero Euplus
gratias agens Deo, et flectens genua sua, facta oratione
paravit cervicem, et decollatus est tertio Idus
Augusti. Cujus corpus, aromatibus conditum, sepultum
est in loco venerabili Catinae [Catanae] civitatis
pridie Idus Augusti.</p>
<p>Eodem die passio Hilariae matris beatae Afrae martyris.
Quae cum ad sepulcrum illius excubaret, ibidem
pro fide Christi a persecutoribus igni tradita est
cum Digna et Emenia [Eunomia] et Euprepia, quae
fuerunt puellae sanctae Afrae.</p>
<p>In Historia [Istria?] sancti Juliani cum sociis suis.</p>
<p><nobr><sub></sub></nobr> In Syria, vico Magarito, natalis sanctorum Macharii
et Juliani, ubi multa religio convenit monachorum.</p>
<p>ID. AUG.---Romae nativitas sancti Hippolyti, qui
tempore Decii imperatoris, ligatus pedes ad colla
equorum indomitorum, sic per carduos et tribulos,
praerupta et ardua tractus, emisit spiritum. Et Concordiae
nutricis ejus, quae ante ipsum plumbatis caesa
martyrizavit. Et aliorum novem de domo ejus, qui
simul decollati sunt.</p>
<p>Dorosyllae [apud forum Syllae] sancti Cassiani.
Qui cum adorare idola noluisset, interrogatus a persecutore
quid artis haberet, respondit quia pueros
notas doceret. Et mox spoliatus vestibus, ac manibus
post terga revinctis, statuitur in medio, vocatisque
<nobr><sub></sub></nobr> pueris, quibus docendo exosus fuerat, data est
facultas eum perimendi. At illi quantum oderunt
discentes, tantum se ulcisci gaudentes, alii eum tabulis
ac buxis feriebant, alii stylis vulnerabant.
Quorum quanto infirmior erat manus, tanto graviorem
martyrii poenam dilata morte faciebat. Scripsit
Prudentius poeta.</p>
<p>Pictavis depositio Radegundae reginae, quae et prius
in palatio jejuniis et orationibus atque eleemosynarum
largitionibus Deo placere studuit, ac postmodum
a sancto Medardo Suessionensi episcopo in monacham
consecrata, adeo se hostiam vivam Christo
exhibere curavit, ut inter mille cruces quas pro ejus
amore sustinuit, etiam circulis aereis, a more sacrilegorum,
sanctissima brachia sua constringi fecisset.
<nobr><sub></sub></nobr> Sed easdem tribulationes remunerator fidelium etiam
in praesenti recompensare dignatus est, annuens ei
omnia quaecunque petiisset in nomine ipsius.</p>
<p>XVIII KAL. SEPTEMB.---Vigilia assumptionis sanctae
Mariae.</p>
<p>Romae depositio sancti Eusebii episcopi et confessoris,
qui praesente Constantio imperatore Ariano,
cum fidem catholicam constantissime defenderet, et <small>[Note: <nobr><sub></sub></nobr> Vide Baronium in Annalibus.]</small>
Liberium papam Arianae perfidiae consensisse doleret,
jubente eodem Constantio, includitur in quodam cubiculo
domus suae, habente in latitudine pedes quatuor,
ubi multis diebus in oratione constanter perseveravit,
ac post menses septem adhuc tamen inclusus,
<nobr><sub></sub></nobr> decimo Kalendas Septembris dormitionem accepit.
Cujus corpus collegerunt Gregorius et Orosius
presbyteri, et sepelierunt in crypta juxta corpus
beati Sixti episcopi et martyris, via Appia, in coemeterio
Callixti, ubi et titulum ejus scribentes, posuerunt
ita: <em>Eusebio homini Dei.</em> Audiens Constantius
quod Gregorius et Orosius sepelivissent corpus beati
Eusebii in eadem crypta ubi illud condiderat, praecepit
vivum includi Gregorium: quem semivivum
noctu Orosius presbyter excepit inde, et post paululum
defunctum juxta corpus sancti Eusebii presbyteri
sepelivit. Factaque est gravissima persecutio in
catholica Ecclesia ab Arianis, sedem apostolicam tenente
tunc Liberio.</p>
<p>Mendara Syriae natalis sancti Fortunati.</p>
<p><nobr><sub></sub></nobr> In Africa Demetrii.</p>
<p>Alibi Eutychii, Pauli, Eracli [Heraclii], Possessoris,
Parmi, Dissei, Hermae, Prospolini, Prosalami,
Hermiae.</p>
<p>Item Heraclii cum tribus.</p>
<p>In Aquileia natalis sanctorum Felicis, Fortunatae,
Vincentiae.</p>
<p>Item alibi Eusebii, Tituli conditoris.</p>
<p>XVII KAL. SEPTEMB.---Assumptio beatae Mariae
genitricis Dei. Pro quo nomine cum in caeterorum
sanctorum transitu, depositio vel dormitio, aut certe
natale dici soleat, quid venerabilis Pater Gregorius
Turonicus episcopus in libro Miraculorum de eadem
assumptione sentiat, libet ad utilitatem legentium
commemorando proferre: Post admirabilem igitur
<nobr><sub></sub></nobr> Dominicae ascensionis gloriam, quae, contrito
diabolicae malignitatis capite, mentes fidelium ad
contemplanda coelestia animavit, sancti apostoli Domini
et Salvatoris nostri cum beata Maria matre
ejus, in unam congregati domum, omnia ponebant
in medium, nec quidquam suum esse aliquis dicebat,
sed unusquisque cuncta possidebat in charitate,
sicut sacer apostolicae actionis enarrat stylus. Post
haec dispersi sunt per regiones diversas ad praedicandum
verbum Dei. Denique impleto beata Maria hujus
vitae cursu, cum jam vocaretur e saeculo, congregati
sunt omnes apostoli de singulis regionibus ad domum
ejus. Cumque audissent quia esset assumenda de
mundo, vigilabant cum ea simul. Et ecce Dominus
Jesus advenit cum angelis suis, et accipiens animam
<nobr><sub></sub></nobr> ejus, tradidit archangelo Michaeli et recessit. Diluculo
autem levaverunt apostoli corpus ejus, posueruntque
illud in monumento, et custodiebant, adventum
Domini praestolantes. Et ecce iterum astitit
eis Dominus, susceptumque corpus sanctum in
nube, deferri jussit in paradisum. Ubi nunc resumpta
anima, cum electis ejus exsultans, aeternitatis
bono, nullo occasura fine, perfruitur. Huc usque
Gregorius. Quod si quem movet quomodo idem Gregorius,
in Occasu solis positus, ea quae in Oriente
sunt gesta compererit, ex aliis ejus scriptis agnoscat
quia de toto orbe ad sanctum Martinum, sicut
ad philosophos, concurrebatur, et de Occiduis mundi
partibus loca sancta in Judaea frequentabantur.
<nobr><sub></sub></nobr> Quod etiam usque ad haec Nortmannorum tempora
jugiter actitari solebat. Sed ne idem catholicus et
venerabilis Pater contra Apostolum sensisse videatur,
ubi ait: <em>Christus resurrexit a mortuis, primitiae
dormientium. Quoniam enim per hominem mors, et
per hominem resurrectio mortuorum. Et sicut in Adam
omnes moriuntur, ita et in Christo omnes vivificabuntur,
unusquisque autem in suo ordine, primitiae
Christus, deinde hi qui sunt Christi in adventu ejus</em>
<strong>(I Cor. XV)</strong>. Sciendum quia vel haec specialis assumptio
corporis venerandae genitricis Dei Mariae,
vel eorum qui cum Domino surrexisse leguntur, et
in coelum ascendisse creduntur, apostolicam auctoritatem
magis adjuvant quam impugnant. Quoniam
et corpus illud, de quo Deus incorporari voluit, citius
<nobr><sub></sub></nobr> in coelum sublevari decuit, et illos verae resurrectionis
et ascensionis nostrae testes praeisse, procul dubio
constat. De quibus quia doctissimi tractatores
videntur inter se dissidere, non est meum in tam
brevi opusculo definire. Hoc tamen certissime cum
universali Ecclesia et credimus et confitemur, quia
si reverendissimum illud corpus ex quo Deus est incarnatus,
adhuc alicubi in terra celatur, revelatio
utique ipsius ad destructionem Antichristi reservatur.</p>
<p>Eodem die in Nicomedia nativitas sanctorum Stratonis,
Philippi et Eutychiani, cum sociis eorum.</p>
<p>Romae sancti Tharsicii martyris. Quem pagani
cum invenissent Christi corporis sacramenta portantem,
coeperunt discutere quid ageret et quid gereret.
<nobr><sub></sub></nobr> At ille, indignum judicans porcis prodere margaritas,
tandiu fustibus ac lapidibus caesus est, quo
usque spiritum exhalaret. Et revoluto ejus corpore
sacrilegi discussores nihil potuerunt in ejus manibus
vestimentisque invenire sacramentorum Christi.
Christiani autem collegerunt corpus ejus, et sepeliverunt
in coemeterio Callixti via Appia.</p>
<p>XVII KAL SEPTEMB.---In Nicaea Bithyniae nativitas
sancti Ursatii confessoris sub Licinio persecutore.
Qui deinde, relicta militia, solitariam vitam in quadam
turre praefatae urbis egit, tantisque virtutibus
claruit, ut et daemones expulisse et ingentem draconem
orando interemisse legatur. Scriptum in libro
quinto Historiae ecclesiasticae Tripartitae.</p>
<p>Romae sanctae Serenae uxoris quondam Diocletiani
<nobr><sub></sub></nobr> Augusti.</p>
<p>In Alexandria nativitas sanctorum Orionis, Aemilii,
Agnati.</p>
<p>In Perside Thyrsi cum sociis suis.</p>
<p>XVI KAL SEPTEMB.---In Caesarea Cappadociae
nativitas sancti Mammae sive Mammetis. Qui temporibus
Aureliani tyranni, quando persecutio maxima
fuit Christianis, cum puer esset decem annorum,
relictis omnibus, fugit in montem cum pecoribus
suis, quae ibidem pascebat et eorum lacte vescebatur.
Ubi visitatio divina super illum venit, eique
praesignavit qualiter pro Christi nomine pati deberet.
Cum ergo ferae silvestres ad eum venirent,
ipseque sedens quotidie Evangelium legeret, mansuetissime
<nobr><sub></sub></nobr> circa eum versabantur, earumque lacte
servus Dei et se et alios pauperes in alimoniis juvabat.
Cum audisset hoc Alexander praeses eum inter
feras communiter vivere, magicae arti illud deputavit:
vocatumque ad se multis tormentis afflixit, hoc
est, equuleo suspensum torsit, et in caminum ignis
ardentem misit, sed in nullo eum ignis laedere potuit.
Postea jussit eum lapidari, in tantum, ut pene
totum corpus illius lapidibus operiretur. Quem persecutor
mortuum credens, secessit. Sed Dominus, martyrem
suum illaesum servans, postea sua vocatione
ad coelestia regna eum arcessivit; sicque in pace
animam reddens, ad aeternam requiem migravit.</p>
<p>In Africa sanctorum martyrum Liberati abbatis,
Bonifacii diaconi, Servii [Servi] et Rustici subdiaconorum,
<nobr><sub></sub></nobr> Rogati et Septimini [Septimi], monachorum
et Maximi pueri. Qui persecutione Wandalica, jussu
crudelissimi atque impiissimi regis Henrici [Hunnerici]
de territorio Caspensis civitatis, ex habitaculo
monasterii abstracti, atque ad urbem Carthaginensem
perducti sunt. Ubi pro confessione catholicae
fidei et unici baptismatis defensione primo carcerali
custodiae mancipati, et crudelibus ferri ponderibus
arctati, tenebrosis deputati sunt locis. Ubi cum die
ac nocte Christianissimum populum in fidei constantia
roborarent, jussit tyrannus, furore succensus,
navem lignorum manipulis adimpleri, atque in ea
omnes pariter alligatos, in medio pelagi igne supposito
concremari. Cumque pro voluntate nefandi regis
vel crudelium ministrorum, extensis eorum manibus
<nobr><sub></sub></nobr> et pedibus elevatis, ignis fuisset lignis injectus, statim
imperio divino, videntibus cunctis, exstinctus
est. Et dum saepius revocaretur, iterum atque iterum
exstinguebantur globi flammarum. Unde magis tyrannus
furore simul et pudore repletus, jussit eos
remorum vectibus enecari, et ita singulos in modum
canum cerebris comminutis exstingui: sicque speciosum
cursum certaminis sui, coronante Domino,
perfecerunt. Corpora eorum in mare jactata, sed
eadem hora illaesa littoribus reddita, et a Christiano
populo reverenter sublata, praeeunte clero cum hymnis
solemnibus condita sunt in monasterio continuo
[<em>pro</em> contiguo] basilicae, quod dicitur Celerinae. Scribit
beatus Victor Africanus episcopus in Historia
ejusdem Wandalicae persecutionis: quam et ipse
<nobr><sub></sub></nobr> cum caeteris sustinuit, et fideli atque illustri stylo
digessit.</p>
<p>In Alexandria Orionis.</p>
<p>XIV KAL. SEPTEMB.---Apud civitatem Praenestinam,
milliario ab Urbe tricesimo tertio, natalis
sancti Agapiti martyris sub Aureliano imperatore,
praeside Antiocho. Qui cum esset annorum quindecim,
et pro amore Christi martyrio ferveret, jussu
imperatoris tentus, et primo nervis crudis diu caesus,
deinde praesidi ut impelleretur sacrificare traditus
est. Qui in durissimo atque obscurissimo carcere
eum reclusit, et per quatuor dies ei cibum omnem
negavit: inde cum de carcere praesidi fuisset exhibitus,
prunas ardentes super caput ejus jussit imponi.
<nobr><sub></sub></nobr> Sed cum gratias Deo martyr ageret, flagellis est
caesus, et nudus suspensus capite deorsum verso,
acri subter fumo facto, cum diceret praesidi: Sapientia
tua et vanitas tua in fumo laboret, iterum
flagellis caeditur  quatuor sibi invicem succedentibus,
deinde bullientem aquam super ventrem ejus
ministri diaboli effuderunt. Interea judex, de tribunali
suo cadens, collectus a ministris in lecto reclinatur,
et sentiens Dei virtutem in martyre, post
modicum tristem animam amisit. De beato vero
Agapito renuntiatum est imperatori, qui beatum virum
leonibus jussit projici; sed mansuefactae ferae,
pedibus martyris ad lambendum se inclinaverunt.
Hoc videntes sceleris ministri, tulerunt de medio
sanctum martyrem, et venerunt contra civitatem
<nobr><sub></sub></nobr> Praenestinam, ubi sunt duae columnae et ibi eum gladio
percusserunt sub die . . . . . . . . . . . . . . . . . . . . . . . . . . . . . . . . . . .
<br></p><tr><th>
<br> <h4><center>(<em>Hic iterum desiderantur aliquot pagellae in manuscripto
codice.</em>)</center></h4></th></tr>
<em>caput ejus sicut mons est ante me, unde totus contremisco.</em>
Traditur ergo aliis, et gaudio repletus, manus
suas aqua lavit, genua flexit, cervicem ad terram
humiliavit, orationem ad terram fudit, martyrium
suscepit.
<p>Apud Capuam nativitas sancti Rufi martyris, docti
et baptizati a beato Apollinare.</p>
<p>Tomis sanctorum martyrum Marcellini tribuni,
et uxoris ejus Manneae, et filii ipsius Joannis, et Serapionis
clerici, et Petri militis.</p>
<p>In Galliis, civitate Arelatensi, sancti Caesarii episcopi
<nobr><sub></sub></nobr> et confessoris.</p>
<p>Apud Augustodunum sancti Syagrii episcopi et
confessoris.</p>
<p>V KAL. SEPTEMB.---Beatissimi Hermetis martyris.
Qui cum esset praefectus, ab Alexandro pontifice
et martyre baptizatur, filiique ejus et familia cum
illo; deinde ab Aureliano imperatore trusus in carcerem,
tribunum Quirinum cum omni domo sua ad
fidem convertit. Quod audiens Aurelianus, beatum
Hermen [Hermetem] decollari praecepit.</p>
<p>Eodem die, in Africa, depositio sancti Augustini
episcopi, mirabilis in omni scientia viri. Qui de haeresi
Manichaeorum ad Christi gratiam Ambrosii episcopi
doctrina conversus, Hipponensi Ecclesiae dignissimus
praeficitur antistes. Hujus venerabile corpus,
<nobr><sub></sub></nobr> prius de sua civitate propter barbaros Sardiniam
translatum, nuper a Luitprando rege Longobardorum
Ticinis relatum atque honorifice conditum
est.</p>
<p>Eodem die Emmoniae, quae est civitas provinciae
Carniae, passio sancti Pelagii martyris. Qui tempore
Numeriani imperatoris, agente Velasio [Evilasio]
judice, pro fide Christi primo ferri pondere collo
manibusque gravatus, in carcerem truditur: eductus
virgis verberatur, dein fustibus caeditur, postea
equuleo suspensus, ungulis laceratur, oleo bulliente
ventrem infunditur, super fragmenta testarum, ligatis
manibus ac pedibus, protrahitur, postremo capite
truncatur.</p>
<p><nobr><sub></sub></nobr> Eodem die, Brillatensi oppido, nativitas sancti Juliani,
qui a persecutoribus ob Christi confessionem,
desecto gutture, necatus est.</p>
<p>Constantinopoli sancti Alexandri episcopi et confessoris,
cujus virtute orationis Arius crepuit medius,
et diffusa sunt omnia ejus viscera in terram.</p>
<p>Eodem die apud Santonas sancti Vibiani [Viviani]
episcopi.</p>
<p>IV KAL. SEPTEMB.---Romae Sabinae martyris, quae
passa est, Adriano imperante, sub praefecto urbis
Elpidio, omnesque ejus facultates dominicis vel publicis
titulis insignantur [assignantur]. Sepulta est
autem in monumento in quo ipsa composuit fidei suae
magistram beatam martyrem Seraphiam, ad arcum
Faustini, juxta aream Vinditianam, in oppido Vindinensi.</p>
<p><nobr><sub></sub></nobr> Eodem die decollatio sancti Joannis Baptistae, qui
primo in Samaria conditus est, nunc in Alexandria.
Porro caput de Hierosolymis ad Phoenicis urbem
Edissam delatum est.</p>
<p>III KAL. SEPTEMB.---Romae, via Ostiensi, Felicis
et Adaucti martyrum. Hic Felix cum ad diversorum
deorum imagines duceretur compellendus sacrificare,
Serapis, Mercurii et Dianae exsufflans statuas dejecit.
Pro qua re suspensus est in equuleum, et de patibulo
vivens depositus, jussus est decollari. Cumque eo
duceretur, obvius est ei quidam Christianus, qui divino
instinctu subito exclamavit: Et ego ipsum quem
hic sanctus presbyter confitetur, Dominum Jesum
Christum colo. Mox et ipse comprehensus cum
<nobr><sub></sub></nobr> beato Felice decollatus est. Hunc postea Christiani,
quia nomen ejus ignorabatur, Adauctum appellaverunt,
quia martyri Felici auctus sit ad coronam;
ipsique pro fidei confessione corona martyrii sit
aucta.</p>
<p>II KAL. SEPTEMB.---Treviris sancti Paulini episcopi
et confessoris. Qui tempore Arianae persecutionis
a Constantio imperatore ob catholicam fidem exsilio
relegatus, et in eo usque ad mortem fatigatus,
apud Africam beatae passionis accepit coronam.</p>
<p>Eodem die apud Athenas beati Aristi [Aristidis],
fide sapientiaque clarissimi, qui Adriano principi de
religione Christiana libros obtulit, et quod Jesus
Christus verus esset Deus, praesente illo, jucundissime
peroravit.</p>
<br> <h4><center>SEPTEMBER.
<em>September habet dies</em> XXX, <em>lun. vero</em> XXIX. </center></h4><nobr><sub></sub></nobr> 
<p>KAL. SEPTEMB.---Jesu Nave et Gedeon.</p>
<p>Eodem die natalis sanctissimae virginis Verenae,
Thebaeae genere, quae a parentibus suis cuidam episcopo
Chaeremoni, qui et postmodum martyrio coronatus
est, ad imbuendum commendatur: deinceps
ad inferiorem Aegyptum cum aliis fidelibus profecta,
beatae se legioni, id est Mauritio et sociis suis, qui
tunc temporis, quasi Diocletiano et Maximiano militaturi
ibidem commanebant, Christi virgo Italiam
venire desiderans, conjunxit. Mediolanum ergo perveniens,
locaque in quibus sancti martyres continebantur
<nobr><sub></sub></nobr> inquirens eis quoque pietatis opera, ipsa
etiam martyrium optando subministrans, a quodam
sancto viro Maximo ibi detenta subsistit. Audiens
denique sanctam Thebaeorum legionem, eumque
quem unice deligebat Victorem, martyrio consummari,
per Alpina juga ad Acaunum [Agaunum] rem
experitura pertendit. Inde juxta Ararium fluvium,
non longe a castro Solodoro, sub districtione mirabili
jejuniorum, vigiliarum, orationum, dies et noctes
continuans, habitavit. In quodam igitur specu
arctissimo, tempore se aliquanto carnem maceratura
inclusit. Unde non longe anus quaedam Christiana
habitabat, et quidquid sacra virgo operari poterat
mulier praedicta vendidit, ac de hoc sanctae
Dei victum exhibuit. Nam sacrilegus adhuc paganorum
<nobr><sub></sub></nobr> cultus Alamannos obtinuit. Signa igitur quam
plurima Domino per famulam suam operante, Alamanni
ad fidem Christi commoveri coeperunt. Virginis
itaque fama in tantum miraculis prodentibus excrevit,
ut mater virginum effecta, discretione pietatis
omni populo venerabilis existeret. Cujus laudabili
vitae diabolus invidens, quemdam tyrannum sub potestate
Romani nominis inflammavit, qui virginem
Dei multipliciter affectam, publicae custodiae mancipavit.
In quo ei ergastulo juvenis quidam eximii
splendoris apparuit, quem quis esset interrogat.
Ille cum se Mauritium esse responderet, illico purpuratorum
septus multitudine, ab oculis virginis orationem
implorantis eximitur, et eadem nocte tyrannus
validissima febre correptus, sed virginem ad se
<nobr><sub></sub></nobr> vocans, per ejus orationem continuo sanatur, sicque
cum laude omnium ad locum virginum remittitur.
In quo cum die quodam panis defecisset, querimonia
de hoc exoritur. Illa sorores de divina commonens
largitate confidere, in orationem pro imminentis
necessitatis causa prosternitur, et ecce
inopinato quadraginta sacci, mundissimae pleni
farinae, ad ostium cellulae reperiuntur, ex quibus
per annos aliquot congregatio illa sustentabatur.
Cumque jam finis sibi vitae appropinquaret, infirmata
corpore, non autem propositi sui rigorem deponens,
lectulo decubuit. Et dum obitus sui terminum praestolatur,
adest Dei genitrix virgo Maria, innumerabiles
virginum choros praecedens: quam Verena
tota devotione intendens, et unde hoc mereretur,
<nobr><sub></sub></nobr> interrogans, ab eadem Dei genitrice audivit: Veni,
inquit, ut ab eo cui fideliter serviisti, remunereris.
Quo dicto, beata illa anima corpus reliquit.
Sepulta est autem beata virgo in loco qui Zurzacha
vocatur.</p>
<p>Apud Capuam nativitas Prisci martyris, qui unus
fuit ex antiquis Christi discipulis.</p>
<p>Eodem die apud Senonas Lupi episcopi, sanctitate
et miraculis illustris.</p>
<p>Item apud Caesaream Cappadociae Longini militis
et martyris, qui dicitur lancea latus Domini aperire.
Hic cum postea ab apostolis baptizaretur, ab Octavo
praeside comprehensus, lingua abscissa dentibusque
excussis, capite pro Christo truncatur. Simul
<nobr><sub></sub></nobr> cum eo coronatus est Aphrodisius commentariensis,
qui etiam post abscissionem linguae Christum expedite
loquebatur.</p>
<p>IV NON. SEPTEMB.---Nativitas sancti Justi Lugdunensis
episcopi. Qui clam episcopatum relinquens,
ad Aegyptum migravit, comitante se quodam lectore,
cui nomen erat Viator. Ibidem igitur per
aliquot annos monachis associatus, vitam in sancta
conversatione finivit. Corpus ejus a religiosis civibus
Lugdunum cum ossibus sancti Viatoris ministri
ipsius delatum, in basilica septem Fratrum Machabaeorum.</p>
<p>Eodem die, in praefata urbe, Elpidii ejusdem civitatis
episcopi.</p>
<p>Apud Apamiam beati Antonii martyris.</p>
<p><nobr><sub></sub></nobr> III NON. SEPTEMB.---Romae Seraphiae virginis, passae
sub Adriano imperatore, judice Berillo. Haec, Antiochena
genere, apud sanctam manens Sabinam, rapitur
et praesidi exhibetur. Qui cum ab ea fidei verbis increparetur,
iratus praeses, jussit eam duobus tradi juvenibus,
quorum lascivia virgo corrumperetur. Qui ut
eam contingere tentabant, subito terra prostrati ceciderunt
exanimes. Iterum virgine adducta, deportati
sunt et juvenes ante praesidem. Ad quos virgo cum
oratione accedens, erexit illos in statu suo. Post
haec jussu praesidis fustibus caeditur, et excussa ex
his assella in oculum tyranni insiluit, et protinus
eum luscum effecit. Qui data sententia gladio eam
percuti jubet. Quae sepulta est juxta collegam suam
Sabinam.</p>
<p><nobr><sub></sub></nobr> II NON. SEPTEMB.---Moysi prophetae. Et apud
Ancyram Galatiae sanctorum martyrum Rufini, Silvani
et Vitalici.</p>
<p>Cabillone nativitas sancti Marcelli martyris. Qui
temporibus Antonini ex numero quinquaginta martyrum
Lugduni in ergastulum projectorum, patefactis
divinitus claustris exiens, hominem a quo
hospitio susceptus est cum omni domo sua convertit
ad Dominum; et postea Cavillonem [Cabillonem]
veniens, a Prisco praeside multis cruciatus tormentis,
erectus, in terram cingulotenus defossus est, et
sic tertia die Deo reddidit animam.</p>
<p>NONIS SEPTEMB.---Victorini martyris in suburbano
Romae. Hic cum fratre suo Severino, sub mutua
charitatis servitute, qua diutius alterutrum sibi famulabantur,
<nobr><sub></sub></nobr> in tanto virtutis provectu excrevit, ut
post erogatam pauperibus substantiam, post longam
servitutem, qua alter alteri nudus ac solus famulabatur,
eremi pro Deo solitudinem ingrederetur.
Cumque in hac omni se virtutum studio exerceret,
ecce daemon in forma mulieris ante ostium se viri,
hujusmodi ejulatus emittens, projecit: Heu me,
inquit, miseram, silvis erroneam, tenebris vagam,
bestiis devorandam! Eripe me, quisquis es hujus
loci incola, quia si victura sum, tuum erit, si moritura,
tuum. Haec et alia miserabiliora vociferanti
Victorinus aperit januam. Post modicum, inter alios
motus corporis, pedem imago protendit, hominem
Dei tetigit, noxium calorem incussit, vulneravit,
<nobr><sub></sub></nobr> prostravit. Exclamat jam victum Victorem victor
diabolus: Quid agis, inquit, perfectissime vir?
Cur jungeris alteri, qui a fratre recessisti? Post
multa jactantiae irrisionisque improperia, ex oculis
decepti diabolus evanuit. At ille, quia ceciderat,
velut exanimis effectus est. Tandem in se reversus,
ad fratrem Severinum repedavit, primo pudore
conticuit, dein causam aperuit, ipseque sibi poenam
constituit. Findens namque arborem, manusque per
fissuras inserens, et cuneis pessulans, cicatricem
arboris clausit. De qua poena nec episcopo, cui res a
fratre suo innotuit, ut eximeretur consensit, sed in
eadem toto triennio perduravit; Dominica tantum
die modicum panis et aquae, coactus a fratre, percepit,
qui etiam jejunio se simili pro germano maceravit.
<nobr><sub></sub></nobr> Vix deinde per episcopum a supplicio abstractus,
sub omni religione sanctitatis vitam duxit, et
postmodum Amiterninae urbis episcopus eligitur.
Procedente vero tempore, imperante Nerva, ab Aureliano
judice diutius tormentis examinatus, apud
locum qui Cotialis appellatur, in putentes et sulphureas
aquas, capite deorsum, per tres horas suspensus
teneri jussus est. Quod cum per triduum ageretur,
martyrio coronatus migravit ad Dominum.</p>
<p>Item Romae sancti Herculani.</p>
<p>Capuae, Quinti, Acontii et Donati, Eutychetis et
Maronis.</p>
<p>VIII ID. SEPTEMB.---Nativitas sancti Magni confessoris,
discipuli et comitis beati Galli, mirabilis
atque sanctissimi viri.</p>
<p><nobr><sub></sub></nobr> Item Zachariae prophetae, et natalis Onesiphori
apostolorum discipuli.</p>
<p>Apud Africam natalis sanctorum confessorum et
episcoporum Donatiani, Praesidii, Mansueti, Germani,
Fusculi, qui persecutione Wandalica, jussu
Hunnici [Hunnerici] regis Ariani, crudeliter fustibus
caesi, exsilio damnati sunt. Inter quos etiam episcopus,
nomine Laetus, incendio consumptus est. Tunc
idem tyrannus una die universas Africae clausit ecclesias,
omnemque episcoporum substantiam suis
episcopis condonavit.</p>
<p>VII ID. SEPTEMB.---Apud Nicomediam nativitas
sancti Joannis, nobilitate, honore ac saeculi dignitate
illustris. Qui sub Maximiano et Diocletiano librum
impiae legis eorum, fidei calore succensus, inspectante
<nobr><sub></sub></nobr> populo, minutatim discerpsit. Quod cognoscentes
tyranni, omni eum crudelitatis genere jusserunt
torqueri. Sed carnifices usque dum viscera
ejus defecissent, in sanctum martyrem furentes, ne
tristem quidem eum poenis efficere potuerunt.</p>
<p>VI ID. SEPTEMB.---Nativitas sanctae Dei genitricis
Mariae.</p>
<p>Eodem die apud Nicomediam sancti Adriani martyris
cum aliis viginti tribus. Quorum passio licet
ubique habita lectitetur, aliquid tamen brevitatis
mihi causa de his memorandum videtur. Beatissimus
igitur martyr Adrianus temporibus Maximiani
prior officii erat. Qui cernens quam multa suppliciorum
acerba sancti Dei paterentur, inquirit cujus
<nobr><sub></sub></nobr> mercedis gratia talia facerent. Qui cum viginti tres
martyres ob indefectivam et inenarrabilem coelestis
regni jocunditatem martyrium se ferre dixissent,
illico exsiliens, stetit in medio eorum, et adnotatus
est inter confessores et athletas Dei. Audiens Maximianus
inter nomina sanctorum Adrianum recitari,
jussit eum, ferro vinctum, cum reliquis sanctis ad
carcerem pertrahi. Erat autem ipse annorum viginti
novem. Quod audiens uxor ejus, nomine Natalia,
Christianissima, gaudio plena cucurrit ad carcerem,
et inter multa hortamenta, suadebat ei ne propter
aliquam terrenae dignitatis gloriam, aut propter
poenae metum imminentis consortio se martyrum
subtraheret. Qui iratus contra Adrianum, tam crudeliter
eum caedi praecepit, ut apertis costis viscera
<nobr><sub></sub></nobr> apparerent. Rursum cum aliis in carcerem truditur.
Quibus denuo, consumptis pene carnibus, eductis,
jussum est ut vecte magno ferreo tibiae eorum confringerentur.
Confractis ergo cruribus omnium, pedibusque
incisis, etiam manus Adriano abscissa est.
Quibus ita Christo transmissis, Natalia Byzantium
navigans, quo sanctorum delata sunt corpora, et
ipsa post aliquot dies obdormivit in Domino.</p>
<p>V ID. SEPTEMB.---Passio sanctorum martyrum Dorothei
et Gorgonii apud Nicomediam, sub Diocletiano
imperatore. Hi officiorum quae intra palatium
exhibebantur, magistri erant, et cubiculi regalis
praepositi. Qui Christianae fidei sectatores, cum
die quadam aliquem viderent martyrem suppliciis
immaniter lacerari: Cur, aiunt, imperator, in
<nobr><sub></sub></nobr> hoc persequeris, cujus nos quoque cultores existimus?
Quos ille in medium accersens, jussit
appendi, flagris laniari, sale et aceto profundi,
ac deinde craticulae torquendos imponi, et ad ultimum
laqueo suspensos strangulari.</p>
<p>In Sabinis, milliario ab Urbe tricesimo, natalis
sanctorum Hyacinthi, Alexandri, Tiburtii martyrum.</p>
<p>Eodem die Sergii papae, qui sedit Romae annis
tredecim. Hic invenit mirae magnitudinis de cruce
Christi portionem in beati Petri sacrario. Hic statuit
in tempore fractionis Dominici corporis <em>Agnus
Dei</em> cantari; et ut diebus annuntiationis Domini,
dormitionis ac nativitatis sanctae Mariae et S. Simeonis,
quod Hypapanti Graece dicitur, litaniae
<nobr><sub></sub></nobr> exeant a S. Adriano, et ad sanctam Mariam populus
occurrat.</p>
<p>IV ID. SEPTEMB.---Apud Africam natalis sanctorum
episcoporum Nemesiani, Felicis, Lucii.</p>
<p>Item Felicis, Littaei, Polyani, Victoris, Jaderis
et Dativi. Qui sub Decio [Gallieno] et Valeriano
pro fide Christi graviter fustibus caesi, compedibus
vincti, et ad fodienda metalla deputati,
martyrium consummaverunt.</p>
<p>Eodem die in Calchidona [Chalcedone] SS. Sosthenis
et Victoris, qui cum beata Euphemia pro
Christi nomine decertaret, trusi sunt in carcerem.
Inde producti ad stipitem religantur: deinde ursi
et ferocissimus leo in eos dimittitur; sed cum
<nobr><sub></sub></nobr> nullatenus a bestiis laederentur, Priscus proconsul
illos concremari decernit: interea orationi incumbentes
dato sibi pacis osculo, spiritum emiserunt.</p>
<p>III ID. SEPTEMB.---Nativitas sanctorum martyrum
Felicis et Regulae sororis ejus. Quorum festivitas
quia solemnis apud nos veneratur passionisque
eorum conscriptio pluribus nota habetur,
scriptis superaddere-scripta, non opus mihi esse
videtur. Hoc tantum dicere sufficiat quod praedicti
martyres, de consortio Mauritii et sociorum ejus,
per vasta eremi, quae Darona vocatur, tendentes,
in partes Germaniae devenerunt, et in quodam
loco juxta fluvium Lindimacum subsistentes,
vigiliis precibusque cum omni pietatis studio operam
<nobr><sub></sub></nobr> dabant. Dum haec a sanctissimis agerentur
germanis, adsunt nuntii ab impiissimo Maximiano
directi, ut sanctos Dei vel idolis sacrificare compellerent,
vel tormentis eos variis punire non
differrent. Beati igitur martyres sacrilegis petitionibus
fiducialiter resistentes, sociosque se sanctorum
Mauritii, Exuperii, Candidi ac Victoris
confitentes, in ferreas rotas igne candentes alligantur,
et ineffabilibus insuper tormentis excruciantur.
Ac beatissima Regula super ferventem
picem imposita est, cui etiam bulliens plumbum
ad potandum a carnifice dari est praeceptum. Cumque
nullis suppliciorum acerbitatibus a Christo
divelli potuissent, jussa sunt eis capita amputari.
Quo facto, truncati martyres abscissa capita suis
<nobr><sub></sub></nobr> manibus bajulantes a loco ubi decollati sunt cubitis
quinquaginta deportaverunt.</p>
<p>Eodem die via Salaria, coemeterio Basillae, Proti
et Hyacinthi martyrum, qui erant eunuchi beatae
Eugeniae virginis. Qui aliquanto tempore apud
Egyptum in monasterio servorum Dei conversati,
deinde cum beatissima virgine Romam reversi,
sub Gallieno imperatore pro fide Christi durissime
verberantur, ac deinde pariter decollantur. Quomodo
vero beata Eugenia propter Deum masculum
se simulans vitam sanctissimam duxerit, ac
a Niceto praefecto detenta, simulacrum Dianae in
pulverem orando redegerit, qualiter etiam scapulis
ejus ingenti saxo astricto, in Tiberim praecipitata
passionis suae compleverit agonem, liber Gestorum
<nobr><sub></sub></nobr> ejus sufficienter exponit.</p>
<p>II ID. SEPTEMB.---Apud urbem Ticinum, quae
et Papia, sanctorum confessorum Syri et Hyventii
[Juventii]. Qui a beato Hermagora Aquileiensi
pontifice, discipulo beati Marci evangelistae, illuc
directi, post continuas instantissimasque praedicationes
ac plurimorum miraculorum virtutes in
pace quieverunt.</p>
<p>ID. SEPTEMB.---Apud Alexandriam Aegypti, Philippi
episcopi et martyris. Qui primum praefectus
fuit, sed deinde, divina ascitus gratia, episcopatum
accepit, et sub Volusiano atque Gallieno
a Perennio praefecto occisus, martyrii adeptus est
palmam.</p>
<p><nobr><sub></sub></nobr> Eodem die sancti Aniani presbyteri et abbatis
monasterii sancti Romarici, qui mirae abstinentiae
et anachoreticae vitae sectator, illustrem miraculis
et virtutibus duxerat vitam.</p>
<p>XVIII KAL. OCTOB.---Romae in coemeterio Callixti
natalis sancti Cornelii episcopi, qui sub persecutione
Deciana Centumcellis exsilio deputatus est.
Postea Decio exhibitus, cum nullo a fide catholica
posset deflecti, jussus est decollari: cumque duceretur,
rogatus visitavit uxorem militis Cerealis,
quae quinque annis paralytica jacens, orante sancto
Cornelio, erecta et sanata est. Quo viso, multi
baptizati sunt, et cum beato Cornelio trucidati,
numero viginti et unus: et Cerealis cum sua
uxore Salustia.</p>
<p><nobr><sub></sub></nobr> Eodem die apud Africam beati Cypriani episcopi
et martyris, qui sub Valeriano et Gallieno, agente
Aspasio proconsule, in exsilium mittitur, et postea
de exsilio revocatus, a Maximo proconsule,
qui Aspasio successerat, ob insuperabilem fidei
constantiam gladio percussus, migravit ad Dominum.
Passi sunt autem cum eo Crescentianus,
Auctor [Victor], Rosula et Generalis. Cujus ossa
cum sancto capite sancti Pantaleonis, membrisque
Sperati martyris, legati Caroli Magni imperatoris,
ab Aaron rege Persarum reversi, secum
ex Oriente deportaverunt. Quas beatorum martyrum
reliquias, ab imperatore concessas, Lugdunensis
episcopus in sua collocavit civitate.</p>
<p>Eodem die exaltatio sanctae crucis: quae ab Helena
<nobr><sub></sub></nobr> inventa, ita per medium secta est, ut et
crux Hierosolymis conservata, et crux Constantinopolim
sit deportata. Post multa temporum curricula,
Persarum gens cum rege suo Chosdroe
multas Romanorum provincias devastantes, etiam
Hierosolymam invadunt. De qua plurimis ornamentorum
insignibus ablatis, crucem quoque Dominicam
abducunt. Quam Chosdroe in turrem argenteam
constituit, sibique in eadem turri sedem
ex auro paravit, in qua velut collega Dei sedere
consuevit. Heraclius igitur Romanus imperator contra
Persas bellum aggressus, occiso Chosdroe, venerabile
lignum cum magna veneratione reportavit:
et in eodem die caecis, paralyticis, leprosis,
daemoniacis pluribus sanatis, etiam mortuus vitam
<nobr><sub></sub></nobr> recepit.</p>
<p>XVII KAL. OCTOB.---Natalis sancti Nicomedis
martyris, quem Flaccus comes, quia corpus sanctae
Feliculae martyris sepelivit, et quia idolis sacrificare
contempsit, eatenus plumbatis caedi jussit,
donec vitam finiret, corpusque ejus in Tiberim
praecipitatum, a diacono suo collectum et honorifice
sepultum est.</p>
<p>Eodem die in territorio Cavillonensi [Cabillonensi]
natalis sancti Valeriani martyris.</p>
<p>XVI KAL. OCTOB.---In civitate Chalcedone natalis
sanctae Euphemiae. Haec sub Diocletiano imperatore
cum aliis quadraginta novem tradita est
proconsuli Prisco, et post carceres ac tormenta
<nobr><sub></sub></nobr> rotarum, post verbera et ignes, lapidumque angularium
pondera, post secures et sartagines igneas,
in theatrum ducitur, ac leonibus et bestiis objicitur.
Tunc beata virgine orante una bestiarum
accessit, morsumque sancto ejus corpori infixit,
et ita sancta Dei animam emisit.</p>
<p>Eodem die Romae sanctae Luciae et Geminiani.
Quae beata videlicet Lucia cum triginta et sex
annis in laudabili virginitate Deo serviret, accusata
est a filio suo Euprepio, et coacta ut idolis
sacrificaret, imperatore Diocletiano, judicibus Apofrasio
et Megasio. Quod facere contemnens, post
carcerem et saevissima verbera missa est in ollam
pice et plumbo ferventem; de qua illaesa egrediens,
onerata ferro et plumbo per plateas trahitur
<nobr><sub></sub></nobr> civitatis, et cum pertransisset domum cujusdam
potentis nomine Geminiani. idem vir coelesti
miraculo instinctus (visa est quippe super
caput ejus columba residere), pervenit ad locum
ubi sancta Dei torquebatur, et petens baptismum,
cum illa pariter gladio trucidatus est.</p>
<p>XV KAL. OCTOB.---In Britanniis Socratis et Stephani.</p>
<p>Novioduno, Valeriani, Macrini et Gordiani.</p>
<p>Romae nativitas sancti Justini presbyteri, qui a
beato Sixto ordinatus est, eique beatus Laurentius
pedes lavans, suis se orationibus commendavit.
Idem Justinus corpora sanctorum Hippolyti, Concordiae,
Irenaei, Abundii et Cyrillae filiae Decii imperatoris,
sepulturae tradidit, et in persecutione Decii,
<nobr><sub></sub></nobr> Galli et Volusiani, confessionis gloria insignissimus
fuit.</p>
<p>Item Romae Narcissi et Crescentionis martyrum.</p>
<p>Tungrensi dioecesi natalis sancti Landeberti [Lamberti]
episcopi. Qui dum regiam domum zelo religionis
accensus, increpasset, intra domum ecclesiae
occiditur: cujus sepulcrum crebris miraculorum
ostensionibus illustratur.</p>
<p>XIV KAL. OCTOB.---Nativitas sancti Methodii,
Olympi Lyciae, et postea Tyri episcopi, qui sub Diocletiano
in Ebacide [Chalcide] martyrio coronatus est.</p>
<p>Viennae sancti Ferreoli. Qui cum esset tribunitiae
potestatis, pro fide Christi crudelissime verberatur,
catenis ligatus in carcerem truditur; unde Dei nutu
<nobr><sub></sub></nobr> solutis vinculis educitur, et postea ab insequentibus,
ad Brivatense territorium perductus, capite detruncatur.</p>
<p>XIII KAL. OCTOB.---In Neapoli Campaniae civitate,
natalis sancti Januarii, Beneventanae civitatis
episcopi, Sosii diaconi Mensenatis [Misenatis]
civitatis, et diaconi Festi, et lectoris Desiderii. Qui
cum ducerentur ad mortem, viderunt inter alios
Proculum Puteolanae civitatis diaconum, et laicos
duos, Eutychen et Acutium, qui interrogaverunt
quare justi juberentur occidi. Quos judex, Christianos
esse intelligens, decollari jussit cum illis.</p>
<p>Eodem die in Palesna [Palaestina] natalis sancti
Marci [Eliae], Palei [Pelei] et Nili episcoporum,
<nobr><sub></sub></nobr> qui persecutione Diocletiani cum plurimis clericis
pro Christo igni consumpti sunt.</p>
<p>Apud Niceriam [Nuteriam] sancti martyris Felicis
et Constantiae, qui sub Nerone passi sunt.</p>
<p>In territorio Lingonicae civitatis sancti Sigonis
[Sequani] presbyteri.</p>
<p>XII KAL. OCTOB.---In Cyzico natalis sanctae
Faustae virginis et Evilasii sub Maximiano imperatore.
Quam idem Evilasius primus palatii jussit
rasam decalvari, dein suspensam torqueri, loculosque
afferri, immissam etiam illam atque infixam
quasi lignum mediam secari. Quod cum carnifices
efficere non possent, nec serris eam laedere, stupens
Evilasius Christo credidit. Hoc ubi imperator comperit,
<nobr><sub></sub></nobr> jussit Evilasium suspensum acrius torqueri,
Faustam vero nudam de carcere educi, et ei caput
terebrari, ac claves infigi, faciem quoque ac totum
corpus clavis impleri: post haec sartaginem igniri,
quae illa psallente refriguit. Inter haec coelesti voce
vocati, tradiderunt spiritum.</p>
<p>XI KAL. OCTOB.---Natalis sancti Mathiae apostoli
et evangelistae, cujus passionis historia circumquaque
frequentatur.</p>
<p>X KAL. OCTOB.---In Hispaniis [Galliis] urbe
Siduno [Seduno], loco Acauno [Agauno], sanctorum
martyrum Mauritii et sociorum ejus. Qui ab Oriente
de Thebis civitate profecti, sub Maximiano imperatore,
cum legione sua sex millium et sexcentorum
numero virorum pro fide Christi trucidati sunt. Hi
<nobr><sub></sub></nobr> in auxilium Maximiano accersiti venerunt, sed cum
in sacrilegio illum sequi contempsissent, ut caeteros
post se facilius inclinaret, decimum quemque ex eis
in oculis eorum jugulari praecepit. Quae decimatio
cum bis ab interfectoribus exerceretur, et reliqui
nihilominus in sententia perstarent, una et simili
interfectione, sponte sua colla submittentes omnes
trucidantur. Maximianum autem digna perculit poena.
Genero enim suo Constantio insidiari deprehensus,
strangulatur, et teterrimo supplicio affectus, impiam
vitam morte digna finivit.</p>
<p>IX KAL. OCTOB.---Sosii diaconi, de quo decimo
tertio Kalend. Octobris invenies.</p>
<p>Eodem die Theclae virginis, apud Seleuciam quiescentis,
quae de civitate Iconio a beato apostolo
<nobr><sub></sub></nobr> Paulo instructa est. Quam mater ejus cernens
Christianam et nuptias repudiantem, accusavit apud
judicem. Adducta itaque sancta Thecla in pyram
immittitur, et facto crucis signo, pluvia erumpens,
flammas exstinxit. Postea leonibus et ursis nudata
iterum iterumque objicitur: de quibus divina virtute
protecta, in fossam aqua et serpentibus plenam
immergitur, de qua nihilominus eam gratia divina
illaesam eduxit. Alligatur deinceps duobus ferocissimis
tauris, ferro candente, ut eam decerperent, stimulatis:
qui, funibus disruptis, huc illucque disjecti,
martyrem relinquunt illaesam. Tunc dimissa virgo,
Tryphaenam religiosam feminam, quae et martyrio
ejus adfuit, cum omni domo ejus in fide Christi
<nobr><sub></sub></nobr> confortans, venit Seleuciam et ibi in pace quievit.</p>
<p>VIII KAL. OCTOB.---Conceptio sancti Joannis
Baptistae.</p>
<p>Augustoduno sancti Andochii presbyteri, Thyrsi
diaconi et Felicis. Qui a Polycarpo episcopo ad docendum
Galliam directi, Aureliano imperatore, flagellis
caesi, in ignem missi, versis manibus suspensi,
et ad ultimum vectibus in colla percussi, martyrium
compleverunt.</p>
<p>VII KAL. OCTOB.---Nativitas beati Cleophae,
cui Dominus post resurrectionem in via apparuit.</p>
<p>VI KAL. OCTOB.---Sanctorum martyrum Cypriani
episcopi, et Justinae virginis. Scholasticus quidam,
<nobr><sub></sub></nobr> Agladius nomine, apud Antiochiam videns beatam
Justinam, exarsit in concupiscentia ejus, et promisit
Cypriano mago duo talenta auri si virginem Justinam
in illius amorem excitaret. Cyprianus magus, convocatis
daemoniis, coepit agere ut per eos sancta Dei
seduceretur; cumque id daemones nullatenus efficere
valerent, ac signo Crucifixi se ab ea repelli faterentur,
Cyprianus, diaboli virtutem contemnens, ab
episcopo Anthymo catholicis se mysteriis imbui
rogavit. Nec multo post diaconus ordinatur, ac
deinde virtutibus et miraculis excrescens, etiam
episcopatus dignitate sublimatur. Procedente tempore
Cyprianus episcopus et virgo Christi Justina
comprehensi, vinculis alligantur: episcopus suspensus
exungulatur, sancta Dei post alapas crudis nervis
<nobr><sub></sub></nobr> immaniter caeditur, dein cum pice, adipe et cera in
sartagine torrentur, postremo etiam gladio jugulantur.
Sed et Theognotus quidam simul cum illis punitur
sub Diocletiano imperatore, judice Eutelamio
[Eutholmio].</p>
<p>V KAL. OCTOB.---Apud Aegeam nativitas sanctorum
Cosmae et Damiani, persecutione Diocletiani,
sub praeside Lysia, qui ex Arabia oriundi, arte medici
fuerunt, quorum fratres Antimius [Anthimus],
Leontius, Euprepius vocabantur. Qui culturam spernentes
idolorum, pedibus vincti ac manibus fortiter
torquebantur: deinde catenati in mare merguntur,
de quo per angelum Dei liberantur; deinde in ardentem
ignem sunt projecti, quo sanctis orantibus
exstincto, iterum suspensi cruciabantur. Quod patienter
<nobr><sub></sub></nobr> sufferentes, in crucem levati lapidabantur,
ac deinde sagittis appetuntur. Verum cum in nullo
laederentur, sed mittentes ac circumstantes non
pauci repercuterentur, jussi sunt a praeside gladio
trucidari.</p>
<p>IV KAL. OCTOB.---In Hispaniis, civitate Corduba,
Fausti, Januarii et Martialis. Qui primo equuleis
cruciati, deinde rasis superciliis, auribus naribusque
praecisis, dentibus etiam superioribus excussis,
deturpati, ad ultimum ignis passione martyrium
consummaverunt.</p>
<p>III KAL. OCTOB.---In monte Gargano memoria
beati archangeli Michaelis, ubi consecrata ipsius
nomine habetur ecclesia, quae hoc modo cognita est.
<nobr><sub></sub></nobr> Quidam praedives, nomine Garganus, de cujus eventu
vocabulum monti inditum est, infinita pecorum
multitudine pollebat. Contigit autem taurum, peculio
remeante, domum non esse reversum. Quem dominus
per devia quaeque requirens, invenit tandem
in vertice montis, foribus cujusdam assistere speluncae.
Quem cum sagitta petisset, illa retrorsum
cum impetu retorta, dominum percussit. Quod episcopus
comperiens, indicto civibus triduano jejunio,
causam interfecti hominis a Deo monuit inquirendam.
Peracto itaque jejunio, apparuit sanctus Michael
episcopo, sua hoc insinuans actum esse voluntate:
Locum, inquiens, hunc incolere, mihique
proprium vindicare decrevi. Nec opus esse, inquit,
ab hominibus ecclesiam ibidem dedicari, sed a se
<nobr><sub></sub></nobr> conditam, a se quoque eamdem, inquit, consecratam.
Tantum eos praecepit intrare precibusque devotis
locum frequentare. Qualiter autem civibus per
sanctum archangelum coelestibus ostensis miraculis,
victoria de hostibus collata sit, atque de ejusdem
loci situ miraculorumque ibidem ostensorum numerositate,
in plerisque codicibus scriptum reperies.</p>
<p>II KAL. OCTOB.---In castro Galliae Solodoro passio
sanctorum martyrum Victoris et Ursi ex legione
Thebaeorum. Qui jussu Maximiani ab Hirtaco diris
suppliciis cruciati, deinde in ignem missi, postremo
gladio consummati sunt.</p>
<p>Eodem die apud Bethlehem Judae depositio sancti
Hieronymi presbyteri. Hic, natus in oppido Stridonis,
quod Dalmatiae quondam Pannoniaeque confinium
<nobr><sub></sub></nobr> fuit, patre Eusebio, vestem Christi puer Romae
suscepit, ibique litteris Graecis ac Latinis a primaevo
eruditus est, probatissimorum quoque monachorum
habitum factumque imitatus est; Romanae etiam
Ecclesiae presbyter ordinatus cunctorum judicio,
dignissimus summo sacerdotio esse decernitur. Sed
postquam aemulorum invidia Roma effugatus est,
Gregorium Nazianzenum Constantinopolitanum episcopum
discendi gratia adivit. Inde Syriam petivit,
ac deserta loca accedens, in horrida solitudine
quadriennium exegit: dein Bethlehem oppidum
adiens, in praesepe Domini prudens se animal contulit
permansurum. Quantis ibi denuo vigiliis jejuniisque
institerit, quali instantia Hebraeorum bibliothecas
auribus Latinorum inseruerit, novit ille cui
<nobr><sub></sub></nobr> sudores suos immolavit. Tandem, post perfectam
placitamque Deo conversationem, nonagesimo octavo
aetatis suae anno apud Bethlehem oppidum in pace
quievit, secundo Kalendas Octobris, duodecimo Honorii
imperatoris anno. Libros suos per quinquaginta
et sex annos confecit.</p>
<br> <h4><center>OCTOBER.
<em>Mensis Octobris habet dies</em> XXXI, <em>lun. vero</em>
XXX. </center></h4>
<p>KAL. OCTOB.---Apud Antissiodorum natalis
sancti Germani episcopi. Qui ob refutandam Pelagianae
haeresis perfidiam, omnium Gallicanorum
pontificum judicio, Britannias mittitur. In medio
igitur pelagi, cum iter beatus pontifex ageret, inimica
<nobr><sub></sub></nobr> vis concitata tempestate magnum navigantibus
periculum exhibuit. At ille consurgens, invocato
nomine Domini, procellarum immanitatem sedavit.
Deinde Britanniam perveniens, haeresim exortam
compescuit; tribuni cujusdam filiam, decem annis
caecam, illuminavit; in vicina qua manebat casula
furens incendium exstinxit: infirmitatis suae dolorem
(erat quippe laeso pede debilis) coelesti se visitante
persona exsuperavit. Saxones et Picti contra
Britones eo tempore bellum intulerunt, sed Germano
ducis officium assumente, precibusque non armis
dimicante, hostes in fugam vertuntur. Post multa
virtutum insignia, Ravennam pro pace Armoricanae
gentis supplicaturus advenit, ibique a Valentiniano
honorifice susceptus, post aliquot dies finem vitae
<nobr><sub></sub></nobr> praesenti imposuit, corpusque ipsius ad suam urbem
relatum est.</p>
<p>Tomis civitate sanctorum Prisci, Crescentii [Crescentis],
Evagrii.</p>
<p>Remis sancti Remedii episcopi et confessoris, viri
clarissimae virtutis et sanctitatis. Hic gentem Francorum
idolis deditam, rege ipsorum primitus initiato,
convertit ad Christum. Hic inter caetera facta puellam
a mortis vinculo suscitavit. Septuaginta plus
minus annos in epis opatu complevit.</p>
<p>VI NON. OCTOB.---Eusebii papae, qui sedit in
episcopatu annos septem, sepultus via Appia, in
coemeterio Callixti. Cujus tempore Dominica crux
inventa est. Hic haereticos invenit in Urbe, quos ad
manus impositionem reconciliavit.</p>
<p><nobr><sub></sub></nobr> Apud Nicomediam nativitas sancti Eleutherii
martyris. Tempore Diocletiani contigit palatium incendio
conflagrare, quod imperator a Christianis
falsa suspicione factum putans, jussit omnes Christianos
colligi, et alios quidem gladio detruncari,
alios ignibus concremari. Quorum primus, et qui
omnes ad martyrium hortaretur, erat Leudegarius
[Eleutherius]. Tunc quidam flammis injecti, alii
gladio trucidati, in pelagus etiam plurimi sunt demersi.
Verum beatus Eleutherius, immanissimis diu
excruciatus tormentis, ad ultimum flammis immissus,
martyrii palmam est adeptus.</p>
<p>In Atratis [Atrebatis], villa Syrricinio, passio
sancti Leodegarii, Augustodunensis episcopi.</p>
<p><nobr><sub></sub></nobr> V NON. OCTOB.---Nativitas sancti Dionysii Areopagitae,
qui ab apostolo Paulo ad fidem deductus, ab
ipso etiam primus Athenarum episcopus est ordinatus,
et sub Adriano principe, post clarissimam
fidei confessionem et gravissima tormentorum genera,
martyrio coronatus est.</p>
<p>Apud antiquos Saxones natalis sanctorum Edili et
Evaldorii [duorum Euvaldorum] presbyterorum.
Qui cum Willobrordo episcopo venientes in Germaniam,
transierunt ad Saxones, ibique Dei verbum
praedicando a paganis occisi sunt. Ad quorum corpora
noctu lux apparens, cujus essent meriti declaravit.</p>
<p>IV NON. OCTOB.---Apud Corinthum Crispi et Gaii,
<nobr><sub></sub></nobr> quorum apostolus Paulus in Epistola ad Corinthios
meminit <strong>(I Cor. V)</strong>.</p>
<p>In Aegypto sanctorum martyrum Marci et Marcelliani
fratrum, et cum eis aliorum promiscui sexus
innumerabilium: quorum alii flammis traditi, alii
in mare demersi, nonnulli inedia consumpti, quidam
patibulis affixi, coelum meruerunt.</p>
<p>III NON. OCTOB.---Apud Siciliam Placidi et Eutychii
aliorumque triginta.</p>
<p>In Galliis, civitate Valentia, Apollinaris episcopi,
virtutibus et martyrio insignis.</p>
<p>Apud Eumeniam Thraseae episcopi martyrio consummati,
qui unus ex antiquis, qui quasi ex traditione
priorum se accepisse asserit Salvatorem
praecepisse apostolis ne ante duodecimum annum
<nobr><sub></sub></nobr> discederent ab Hierosolymis.</p>
<p>II NON. OCTOB.---Apud Capuam sanctorum Marcelli,
Casti, Aemilii, Saturnini.</p>
<p>In Galliis, civitate Agenno, Fidis [Fidei] virginis
et martyris, cujus exemplo beatus Caprasius ad
martyrium animatus est.</p>
<p>Eodem die Sagaris martyris et episcopi Laodicensis,
qui unus fuit de beati Pauli apostoli discipulis.</p>
<p>NON. OCTOB.---Romae, via Appia, natalis sancti
Marci episcopi et confessoris. Qui sedens in episcopatu
annos duos, menses novem, triginta dies, constituit
ut episcopus Ostiae, qui consecrat episcopos,
pallio uteretur.</p>
<p>Eodem die sanctorum Juliae, Sergii et Bacchi, sub
<nobr><sub></sub></nobr> Maximiano imperatore. In cujus palatio Sergius primicerius,
Bacchus vero secundicerius, cum apud eumdem
imperatorem accusarentur, imo veracissime
deprehenderentur, quod abjecta idolorum cultura,
veri Dei cultores existerent, cum nec minis nec
bladimentis a fidei firmitate possent avelli, jussu
imperatoris chlamyde exuti, muliebribus sunt induti
colobiis, et sic per mediam civitatem catenis cervicibus
impositis pertrahuntur. Postremo a duce Antiocho
praecepto Maximiani, ita sunt martyrio coronati,
ut Bacchus, dum extensus crudis flagellis caederetur
emitteret spiritum. Sergius vero post multa
tormenta gladio caesus est. Quorum corpora tollentes
Christiani, honorifice in uno loco sepeliverunt. Ubi
et virgo Julia, quae sub Martiano praeside passa est,
<nobr><sub></sub></nobr> martyribus sociata quiescit.</p>
<p>Eodem die sanctorum martyrum Marcelli et Apulei,
qui primo adhaeserunt Simoni Mago; sed videntes
mirabilia quae Dominus per apostolum Petrum
operatus est, relicto Simone, apostolicae se doctrinae
tradiderunt, et post passionem apostolorum, ipsi
quoque martyrio coronati sunt.</p>
<p>VIII ID. OCTOB.---Apud Cretam, urbe Gortyae,
beati Philippi episcopi, magnis virtutibus viri.</p>
<p>Thessalonicae sancti Demetrii martyris.</p>
<p>Item nativitas Reparatae virginis et martyris,
quae passa est in Caesaraea Palaestinae sub Decio imperatore.
Quae post fervens plumbum et mamillas
abscissas, in caminum missa est ardentem; cumque
<nobr><sub></sub></nobr> nihil laederetur ab igne, decollata est: cujus de collo
candida visa est evolare columba.</p>
<p>VII ID. OCTOB.---Abrahae patriarchae.</p>
<p>Apud Parasium [Parisios] passio Dionysii episcopi,
Eleutherii presbyteri et Rustici diaconi. Qui beatus
episcopus a pontifice Romano causa peregrinationis
in Gallias directus, Parisiorum civitatem devenit.
Ubi cum per aliquot annos miraculis fidem confirmantibus,
populos ad viam veritatis convertere satageret,
a praefecto comprehensus cum Rustico et Eleutherio
martyrio coronatus est.</p>
<p>Apud Coloniam Agrippinam natalis sancti Gereonis
cum aliis trecentis novemdecim, quos fertur de
legione beati Mauritii fuisse. Qui spernentes funesti
Maximiani imperium, pro vera religione gladiis colla
<nobr><sub></sub></nobr> subdiderunt.</p>
<p>VI ID. OCTOB.---Lot prophetae.</p>
<p>Apud Cretam Pinyti episcopi, qui memoriam sui
in scriptis a se editis vivam reliquit.</p>
<p>Item apud Agrippinensium urbem sanctorum martyrum
Mallosi et Victoris.</p>
<p>In Britannia Paulini Eburaci episcopi. Qui ordinatus
episcopus a beato Justo, quem sanctus Augustinus,
primus Anglorum pontifex, consecravit, gentem
Northumbrorum, hoc est eam nationem Anglorum
quae ad aquilonem Humbri fluminis habitabat ad
fidem convertit.</p>
<p>V ID. OCTOB.---Apud Tharsum, metropolim Ciliciae,
natalis Tharaci presbyteri [Probi] et Andronici
martyrum. Qui Diocletiani persecutione sub
<nobr><sub></sub></nobr> Maximo praeside carcere puniti, nervis caesi, testis
defricati, ardente papyro adusti, maxillarum fracturam
et tibiarum tormenta perpessi, aceti et sinapis
in naribus infusione cruciati, post obeliscos ignitos,
post confixos clavis acutissimis digitos, post oculorum
transpunctionem linguaeque abscissionem, ursis
et leonibus projecti sunt. Sed cum a nulla bestiarum
laederentur, gladio jugulati, inter corpora interfectorum
projici jubentur. Ubi noctu velut stella splendida
de coelo demissa super corpora sanctorum Christianis
revelati sunt, et ejusdem ducatu stellae, sepulturae
traduntur.</p>
<p>IV ID. OCTOB.---Apud Ravennam sancti Edistii.</p>
<p>In Africa sanctorum confessorum et martyrum
quatuor millium nongentorum septuaginta sex, qui
<nobr><sub></sub></nobr> persecutione Wandalica jussu Hunnerici regis Ariani
inter Mauros ferocissimos deputati sunt. Inter quos
erant Cyrianus et Felix, praecipui sacerdotes Domini.
Quorum alii dum hastilium cuspidibus ad currendum
impellerentur, alii ligatis pedibus per asperrima
traherentur, tam diro discerpti supplicio, inter
manus contrahentium spiritum exhalabant.</p>
<p>Romae natalis sancti Bedisti [Edistii] martyris.</p>
<p>In Syria Eustatii [Eustachii] presbyteri, Eucharisti,
Burri, Bonati.</p>
<p>In Campania Patriae, Fortunatae.</p>
<p>III ID. OCTOB.---Apud Trohadam [Troadem] Carpi,
discipuli apostoli Pauli.</p>
<p>Antiochiae Theophili, qui sextus ab apostolis Ecclesiae
<nobr><sub></sub></nobr> pontificatum tenuit, vir eruditissimus. Hic
constituit die Sabbati, jejunium ter in anno fieri,
secundum prophetiam, frumenti, vini et olei.</p>
<p>In Hispaniis Fausti, Marci et Adriae [Januarii et
Martialis].</p>
<p>In Chalcedonia Marcelli</p>
<p>In Alexandria sancti Anastasii episcopi.</p>
<p>II ID. OCTOB.---Nativitas sancti Callixti papae,
qui sub Alexandro imperatore martyrium suscepit.
Postquam enim Palmachium proconsulem et Simplicium
senatorem, cum omni familia eorum, ac
multos alios baptizavit, tentus est ab Alexandro,
fame cruciatur, fustibus caeditur, custodiae mancipatur.
In qua custodia presbyter ejus Calepodius,
dudum martyrizatus, eum visitans consolabatur;
<nobr><sub></sub></nobr> ubi etiam militem, Privatum nomine, ab ulceribus
sanans, fidei catholicae aggregavit. Unde iratus
Alexander beatum Callixtum per fenestram domi
praecipitari, et ligato ad collum ejus saxo, in puteum
jubet demergi, et in eum rudera cumulari. Unde a
suis levatus, in coemeterio Calepodii est terrae commendatus.</p>
<p>Corduba sancti Lupi, Aureliae.</p>
<p>Lugduno translatio Justi episcopi et confessoris,
qui eremiticam ducens vitam, prophetico spiritu quae
post se essent ventura praedixit.</p>
<p>ID. OCTOB.---In Galliis apud Coloniam Agrippinam
sanctorum Maurorum de militibus sanctae legionis
Thebaeorum. Qui cum essent numero quinquaginta,
martyrio consummati, in eadem urbe sunt
<nobr><sub></sub></nobr> conditi.</p>
<p>In Capua Libuli et sanctae Fortunatae.</p>
<p>Eodem die apud Lugdunum Antiochi episcopi.</p>
<p>XVII KAL. NOVEMB.---In Asia Cereae.</p>
<p>In Africa ducentorum septuaginta pariter coronatorum.</p>
<p>Item sanctorum martyrum Martiani, Satyriani cum
duobus fratribus eorum, et Maximae virginis. Qui
sub Geiserico rege Ariano primum nodosis fustibus
usque ad ossa discerpti, postea in nervo arctati, divinaque
virtute liberati, continuo incolumes efficiuntur.
Maximia Christi famula, dimissa, multarum
virginum mater est effecta. Reliqui jussu impiissimi
tyranni, ligatis pedibus post terga currentium quadrigarum,
inter spinosa loca discissi, obierunt in
<nobr><sub></sub></nobr> Domino.</p>
<p> <small>[Note: <nobr><sub></sub></nobr> Omnia ex Walafrido Strabono desumpta.]</small> Eodem die apud Alemannos, qui et Suevi, juxta
Alpes Rhetianas, depositio sive transitus vel ad
aeternam vitam natalis dies, beatissimi Galli confessoris,
festive celebratur. Qui de insula Hybernia,
quae inter Britanniam et Hispaniam sita est, divini
amoris instinctu cum magistro et abbate suo Columbano
peregrinaturus per Gallias iter agens,
Alemanniam ingressus est. Veniens igitur in eremum
quae sita est inter Alpes Rhetiarum et Brigantini
marginem lacus, patre Columbano Italiam petente,
infirmitate detentus est. Qua, divina medicante
<nobr><sub></sub></nobr> manu, devicta, sanitateque recepta, solitariam
ducere vitam desiderans, eremi secreta soli
Deo vacando, non vacans fovebat. Rex igitur Sigebertus,
ut audivit in publicis eum commorari
possessionibus, jussit fieri conscriptionem firmitatis,
ut vir sanctus locum quem incolebat per auctoritatem
obtineret; datis etiam illi auri argentique
ponderibus, Cunzoni duci praecepit, ut si solitudinis
incola vellet, solatiorum ei copiam ad aedificandam
cellam subministraret. Athleta itaque Dei
spirituale constructurus aedificium, parcimoniae,
orationibus vigiliisque insistens, populum ab errore
idololatriae revocavit, simulacra eorum confregit,
signorum effectu praedicationem suam audientibus
commendavit. Quarum numerositatem, quia liber
<nobr><sub></sub></nobr> vitae et virtutum ejus ubique habetur et legitur,
hodieque per miracula quae prius gesta sunt augmentantur,
in praesentiarum supersilimus, hoc solum
commemorantes quod divina pietas beatum Gallum
genti Alemanniae apostolum fecit, qui nationem,
quam paganismo involutam reperit, fidei veritate
imbutam, de tenebris ignorantiae ad solem justitiae,
qui Christus est, ipse callis Dei solers viator reduxit,
ac locum quem eatenus humanae naturae
inaccessibilem, solisque bestiis, serpentibus et
daemoniis obsessum invenit, exturbatis hostibus,
divinitati habitaculum exhibuit. Videndum summopere
ac timendum est ne tabernaculum Dei, quod
demonstratione divina multisque sudoribus vir sanctus
erexit, quodque regali auctoritate in sortem
<nobr><sub></sub></nobr> et funiculum haereditatis Dei sequestratum est, aliqua
humanae praesumptionis temeritate impetatur,
ne avaritia occupet hominum, quod a rabie daemonum
et saevitia expurgatum est belluarum. Postremo,
ne quo delati sunt ab equis indomitis artus
Galli defuncti, ibi eum molestare praesumat inquietudo
quaelibet ausus humani.</p>
<p>XVI KAL. NOVEMB.---Marthae sororis Lazari, et
Aristionis, qui unus fuit ex septuaginta discipulis.</p>
<p>Item natalis Heronis, qui post sanctum Ignatium
Antiochenam rexit Ecclesiam, quod et ipsi Ignatio
ad passionem eunti revelatum est. Qui et vita et
martyrio magistri sui imitator effectus est, erat
enim diaconus Ignatii.</p>
<p><nobr><sub></sub></nobr> In Galliis, civitate Arausica, Florentii episcopi
qui multis virtutibus clarus, in pace quievit.</p>
<p>In Nicomedia Alexandri.</p>
<p>In Mauritania Nini, Victurii, Nobilitani, Mariani,
Lucii, Mittini, Crescentiani.</p>
<p>Item translatio corporis sancti Galli, et dedicatio
opiparis <small>[Note: <nobr><sub></sub></nobr> <em>Opiparae,</em> id est maximis sumptibus exstructae.]</small> et decentissimae basilicae ipsius, quae
inter duos montes Cirrium et Walthrammesberch
constructa est, a meridie habens fluvium Steinaha,
ab aquilone fluvium Nigraha. Qui locus ex ipsius
beati nomine sancti Galli monasterium cognominatur.
Ubi Domino virtutum ejus merita declarante,
<nobr><sub></sub></nobr> caeci illuminantur, surdis auditus tribuitur, mancis
operari conceditur, muti linguarum laxatione gratulantur,
claudis gressus diriguntur, energumeni
a spiritibus nequam liberantur: clinici atque contracti,
indepta gratis sanitate, eriguntur, dolor
dentium medicina trabis compescitur, reliquarum
etiam infirmitatum exinanitio ibidem efficitur.</p>
<p>XV KAL. NOVEMB.---Sancti Lucae historiographi
et evangelistae, cujus vitae conversationem,
officii professionem, finis qualitatem, in Epistola
Pauli, in Actibus apostolorum, in Evangelii sui
prooemio reperies.</p>
<p>Romae Tryphoniae uxoris Decii imperatoris, quae
post interfectionem Callixti et Laurentii, divinitus
punito marito suo, aquam baptismatis cum filia
<nobr><sub></sub></nobr> Decii Cyrilla suscepit, et alia die defuncta est.</p>
<p>Eodem die Asclepiadis Antiocheni episcopi et
martyris sub Decio imperatore.</p>
<p>XIV KAL. NOVEMB.---Apud Antiochiam Syriae
natalis sancti Beronici, Pelagiae et aliorum quinquaginta
novem. Quae Pelagia primo fuit sub gentilitatis
ritu meretrix, postea per gratiam Dei et
sancti Dei Nonni episcopi dogma ad fidem Christi
conversa et baptizata, omnia sua pauperibus erogavit,
et in monte Oliveti Antiochiam deserens, in
loco ubi Dominus coelum ascendit parvulam sibi
cellam construxit, et sub virili habitu ac monastica
conversatione, praesentem vitam finivit.</p>
<p>Eodem die beatorum martyrum, Tholomei [Ptolomaei]
et Lucii. Qui Tholomeus post vincula et carcerem,
<nobr><sub></sub></nobr> quibus a centurione propter divini nominis
confessionem cruciatus est, judici Urbicio praesentatus,
denuo ab illo de cultura examinatus est. Cui
Tholomeus: Qui negat, inquit, quod est, sine
dubio culpabile judicat esse quod negat. Continuo
duci ab Urbicio jubetur. Quod videns Lucius quidam
Christianus, dixit ad judicem: Cur, inquit, hic
homo, nullius criminis accusatus, sed sola professione
Christianitatis, duci jubetur ad mortem?
Cui Urbicius ait: Ut video, et tu Christianus
es? Quo confitente, jussus est et ipse interfici.
Sed et tertius quidam ejusdem rei causa simul punitus
est. Passi sunt sub Antonino hi martyres,
Alexandriae sepulti sunt.</p>
<p>In Galliis civitate Aginno [Agenno] Caprasii martyris.
<nobr><sub></sub></nobr> Qui persecutionem fugiens in spelunca delituit:
audiens autem beatam virginem Fidem pro
Christo agonizare, et ipse animatus martyrii indeptus
est palmam.</p>
<p>XIII KAL. NOVEMB.---Apud Nicomediam sanctorum
martyrum Dasii, Zotici, Gagii [Caii] cum
aliis duodecim millibus.</p>
<p>Item Simplicii cujus vita probabilis fuit multis
causa salutis, ita ut tria millia hominum baptizatorum
gremio matris Ecclesiae susciperentur.</p>
<p>Eodem die Patris nostri Hilarionis cujus vitam
virtutibus plenam scripsit Hieronymus. Qui vitam
in omni ducens labore, cum sibi finem appropinquare
agnovisset, nec jam praeter sensum quidquam
<nobr><sub></sub></nobr> in se vivi hominis remaneret, aperus oculis dixit:
Egredere, egredere, anima, quid times? quid dubitas?
septuaginta prope annis servisti Christo, et
mortem formidas? In haec verba exhalavit spiritum.</p>
<p>Ipsa die sancti Asterii presbyteri, sancti Callixti,
qui cum corpus patris elevatum de puteo sepelivisset,
praecepit eum Alexander per pontem praecipitari.</p>
<p>Item translatio beati Viatoris in eremo, comitis
sancti Justi.</p>
<p>XII KAL. NOVEMB.---Hierosolymis Marci, qui
primus ibidem ex gentibus episcopatum tenuit, et
martyrio consummatus est.</p>
<p>Item beatae Salomae, quae cum reliquis mulieribus
<nobr><sub></sub></nobr> circa Domini sepulturam erat sollicita.</p>
<p>Apud Thraciam in Adrianopoli, sanctorum Philippi
episcopi, Eusebii, Severi presbyteri, Hermetis
diaconi. Qui ecclesias ab iniquis spoliari contradicentes,
martyrio sunt coronati.</p>
<p>XI KAL. NOVEMB.---Apud Antiochiam Syriae natalis
Theodoriti [Theodori] presbyteri. Qui persecutione
Juliani impii equuleo et lampadibus dire
cruciatus est: milites autem illum torquentes ab
aspectu angelico territi corruerunt in faciem, et
crediderunt in Christum. Quos jussit tyrannus pelago
immergi. Quibus beatus Theodoritus [Theodorus]
ait: Praecedite, fratres, ego quoque superans inimicum
sequar ad Dominum, sicque occisus gladio
martyrium consummavit. Hic etiam prophetico spiritu
<nobr><sub></sub></nobr> interitum Juliani in Perside praedixit.</p>
<p>In Hispaniis Servandi et Germani. Qui post verbera
et carcerem longissimum iter ferro onusti
perfecerunt, et novissime amputatis capitibus passionem
compleverunt.</p>
<p>X KAL. NOVEMB.---In Venusia, civitate Apuliae,
natalis sancti Felicis episcopi, Audactis [Audacti]
et Januarii presbyterorum, Fortunati et Septimi
lectorum. Qui temporibus Diocletiani in occisione
gladii migraverunt.</p>
<p>Item Venantii abbatis, de quo scriptum est quod,
adhuc in terris constitutus, missarum solemnia in
coelo consummari agnoverit; et cum aliquando ad
missas Dominica recitaretur oratio, audierit quemdam
<nobr><sub></sub></nobr> e tumulo sacerdoti respondentem: <em>Sed libera
nos a malo.</em></p>
<p>IX KAL. NOVEMB.---In Nicomedia natalis dies
Severi et Dorothei.</p>
<p>In Caesaraea Cappadociae Longini, de quo postea.</p>
<p>VIII KAL. NOVEMB.---Romae passio Chrysanthi et
Dariae, qui sub specie conjugii castitatem servaverunt
perpetuam; nam Chrysanthus Dariam a gentilitatis
convertit errore, et sub Numeriano imperatore
cum uxore et filiis post multa tormentorum genera
in foveam demersi profundam, Deo animas
reddiderunt.</p>
<p>In Galliis, civitate Suessionis, Crispinus et Crispinianus
sub Maximiano et Diocletiano extensi sunt ad
<nobr><sub></sub></nobr> trocleas, fustibus caeduntur, sudes ungulis eorum
infiguntur, hiemis tempore molaribus collo eorum
suspensis fluvio immerguntur, plumbo facto liquido,
oleoque cum pice et adipe ferventi ingeruntur, sed
de his omnibus divina liberatione eripiuntur. Quod
cum videret tortor eorum Retiovapus [Rictiovarus]
nullis eos laedi posse tormentis, se furens praecipitavit
in ignem. Maximianus autem, audiens satellitis
sui perditionem, eos gladio consummari praecepit.</p>
<p>Eodem die, Petragoricis civitate, sancti Frontonis.
Qui a beato Petro apostolo episcopus ordinatus,
cum Gregorio presbytero ad praedicationem
Evangelii mittitur. Qui magnam civitatis gentem ad
fidem et professionem Christi convertit, eumdemque
comitem suum Gregorium, in itinere defunctum, superposito
<nobr><sub></sub></nobr> illi baculo apostoli Petri, resuscitavit a
mortuis, et in pace quievit</p>
<p>Item Romae passio quadraginta sex militum, qui
<nobr><sub></sub></nobr> simul a papa Dionysio baptizati, jubente Claudio
imperatore sunt decollati. Ibi sunt et alii martyres
cum ipsis positi centum et viginti unus, inter quos
sunt illi quatuor, Theodosius, Lucius, Marcus, Parus
[Petrus].</p>
<p>Item Bonifacii papae, qui constituit servum clericum
non fieri nec obnoxium curiae.</p>
<p>VII KAL. NOVEMB.---Apud Africam sanctorum
martyrum Rogatiani presbyteri et Felicissimi, qui
passi sunt sub Decio et Valeriano.</p>
<p>Eodem die sanctorum episcoporum Vedasti et
Amandi. Qui Vedastus in oppido Tullensi officio fungebatur
presbyteri, sed postquam rex Clodovaeus
victor Alamannorum effectus est, memor voti quo
<nobr><sub></sub></nobr> se in necessitate pugnae constrixit, beatum Vedastum
de Tull secum ducens, baptismi gratia ad sanctum
Remigium civitatem Rhemensium properavit.</p>
<b