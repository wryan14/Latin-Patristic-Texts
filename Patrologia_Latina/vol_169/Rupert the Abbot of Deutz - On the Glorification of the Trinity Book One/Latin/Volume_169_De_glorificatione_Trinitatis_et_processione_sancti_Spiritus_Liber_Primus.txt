LIBER PRIMUS </center></h4>
 <h4><center>
<strong>67</strong> CAPUT PRIMUM. </center></h4>
<p><em>Quod mysterium sanctae Trinitatis thesaurus sit
desiderabilis, et quod thesaurus in agro absconditus
sit.</em></p><nobr><sub></sub></nobr> 
<p>Thesaurus desiderabilis tu nobis es, o admirabile
<nobr><sub></sub></nobr> mysterium Trinitatis, et thesaurus absconditus
quidem, sed taliter ut inveniri possis ab homine
attento qui te quaerit, illuminatos per fidem habens
suae mentis oculos. Ubi enim thesaurus ille absconditus
est? in agro. Sic etenim Dominus dicit in
<nobr><sub></sub></nobr> Evangelio: Simile est regnum coelorum thesauro
abscondito in agro <strong>(Matth. XIII)</strong>. Mira res! Non in
sacculo, non in diversorio, non in cubiculo intra
cubiculum, ubi solent homines abscondere thesaurum
suum, quia de furibus solliciti sunt, sed in agro,
id est in propatulo. Qualis, rogo, haec est absconsio,
absconditum esse in publico? Attamen ita est, et
omnino verum est. Hoc opus nunc suscepimus, et
haec praesentis operis nostri est intentio, demonstrare
qualiter vel quo thesaurus iste sit absconditus in agro;
dicamus ergo quoniam thesaurum istum solis caecis
absconditum invenimus nos, et hunc oculos habentibus,
qui tamen forte nondum satis viderunt et
videre volunt, quasi praetento demonstremus digito.</p>
<br> <h4><center>CAPUT II. </center></h4>
<p><em>Quod sancta veteris instrumenti Scriptura ille ager
sit, et quam ob causam convenienter agri nomine
significata sit.</em></p><nobr><sub></sub></nobr> 
<p>Ager iste, de quo proposuimus, sancta veteris
instrumenti Scriptura est. Et recte dicitur ager,
quia profecto res publica est; res in aperto posita,
et cunctis hominibus, imo populis omnibus legere
vel audire cupientibus, proposita est. Hinc est illud
in Psalmo veraciter dictum: Dominus narrabit in
Scripturis populorum <strong>(Psal. LXXXVI)</strong>. Quid namque
est quod dicit in Scripturis populorum, nisi ac si
diceret, in Scripturis quae populis expositae sunt, vel
quae a populis omnibus legi possunt? Quod ut diceret
non fuisset necessarium, nisi essent quaedam
<nobr><sub></sub></nobr> Scripturae sive quaedam scripta, quae non sunt populorum,
verbi gratia, scripta Platonicorum, scripta
Aristotelicorum. Nimirum ad distantiam eorum quae
illi scripserunt, Scripturae sacrae recte dicuntur
Scripturae populorum, quia videlicet populos, id est
simplices, a suimet lectione non repellunt, quin et si
mysteria non cito percipiunt, at saltem litteralem
sensum et moralem quoque facile capiunt intellectum.
At illorum scripta vel dicta lubricis anfractibus effugiendo,
simplices a se repellunt. Exempli gratia:
Si dixeris, mortuus est homo, dicunt mortuus non
est homo. Et ex parte verum dicunt, quia si homo
est, vivit; si autem mortuus est, et homo et anima
et animatum corpus esse desiit. Quod non attendentes
populi, id est simplices, stant attoniti. Sed nihilominus
<nobr><sub></sub></nobr> verum est dicere, mortuus est homo, eo
videlicet sensu, quo solemus a parte significare totum.
Et recte appellamus hominem corpus humanum
vita defunctum, et hujusmodi locutionem sicut
populi, ita et Scripturae nostrae recipiunt, suntque
ob hujusmodi simplicitatem Scripturae populorum.
Similiter quod hic de thesauro proposuimus, dicentes,
absconditum in agro, id est in publico, illi
dicerent vel scriberent, oppositum esse in adjecto,
et caetera hujusmodi qualia populi non intelligunt.
Attamen verum est, et non ita, ut sicut in eo quod
anterius dictum est, sic et in isto, a parte significetur
totum, imo de toto sentias totum, videlicet
quia totum apertum vel publicum est videntibus,
<nobr><sub></sub></nobr> totum absconditum vel clausum est invidentibus.</p>
<br> <h4><center>CAPUT III. </center></h4>
<p><em>Quomodo vel qualibus thesaurus ejusmodi in tali
agro absconditus sit, et a qualibus cito possit inveniri.</em></p>
<p>Diximus quo in agro thesaurus iste absconditus
sit, scilicet, gloriosa distinctio personarum S. Trinitatis:
jam dicendum quomodo illic absconditus sit.
Utrumque etenim demonstrare supra propositum est,
et quo in agro, <strong>3</strong> et qualiter absconditus sit. Non
longe pro bac demonstratione exemplum petatur.
Praesens enim adest idoneum, si respicias unde
dixerit: Dominus narrabit in Scripturis populorum
<strong>(Psal. LXXXVI)</strong>. Utique dices mihi quod hoc
<nobr><sub></sub></nobr> dixerit de illo quod sub interrogatione praemiserat,
dicens hoc modo: Nunquid Sion dicet homo, et
homo natus est in ea, et ipse fundavit eam Altissimus?
<strong>(ibid.)</strong> Quo modo, vel in quantum haec
portio magna thesauri absconditi, hoc talentum
magni ponderis, hoc sacramentum Incarnationis ad
solam pertinens personam Filii, absconditum est in
agro saepe dicto, sic vel in tantum et non occultius
ibidem mysterium totius Trinitatis absconditum est.
Solis enim indignis, invidere et non videre volentibus,
sic fuit absconditum, ut inveniri non posset dum
quaereretur, et porcis bona margarita non conculcanda
non objiceretur. Proinde dicit: O Sion,
nunquid dicit homo iste, et homo natus est in ea,
subauditur civitate sua, de qua praemisit: Gloriosa
<nobr><sub></sub></nobr> dicta sunt de te, civitas Dei <strong>(ibid.)</strong>.---et ipse fundavit
eam Altissimus. Nunquid, inquam, dicet hoc homo,
scilicet quispiam totus terrenus, qualis est judaeus
vel haereticus? Subauditur non, hoc namque dicere
deorum est, et omnium filiorum Excelsi <strong>(Psal. LXXXI)</strong>,
quod hic homo qui natus est in sancta Sion, quae
una civitas est omnium sanctorum atque electorum
angelorum et hominum, priusquam in ea nasceretur,
ipse fundavit eam Altissimus. Non hoc dicet
homo, non intelliget quis, deditus sensui terreno.
Ergo thesaurus absconditus. Similiter de omnibus
sacramentis et distinctione personarum sanctae
Trinitatis, qui thesaurus magnus est; sciendum quia
modus absconsionis talis est, ut homo infidelis non
<nobr><sub></sub></nobr> inveniat: deorum autem vel filiorum Excelsi multitudo
fidelis cito apprehendat.</p>
<br> <h4><center>CAPUT IV. </center></h4>
<p><em>Quod non in una parte agri, sed per totum agrum
sacrae Scripturae thesaurus iste, et indignis absconditus,
et a dignis sit inventus, vel cito inveniatur.</em></p>
<p>Qua tandem in parte, vel quibus in partibus agri
thesaurus iste absconditus debet inveniri? Nam
fortassis hoc quispiam putet, quod in parte seu in
partibus, et non in toto agro thesaurus iste absconditus
vel demonstrandus sit. Ad haec inquam: Non in
partibus, sive per partes, sed in toto, vel per totum,
per omnes terminos agri hujus, thesaurus iste absconditus
jamdudum inventus et adhuc inveniendus
<nobr><sub></sub></nobr> est. Quid illud totum est? Nimirum omne quod ab
initio creaturae usque nunc Deus operatus est. Breviter
hic percurrere libet terminos agri, distinctiones
operum utilium, de quibus omnis Scriptura sancta
consistit, jamque promittere quod nusquam in omnibus
his desit, per ipsam designata litteram, cooperatio
Trinitatis. Primum est creatio coeli et terrae,
sequens conditio creaturae angelicae, post haec plasmatio
hominis cum benedictione plasmatoris sive
Creatoris; deinde post diluvium benedictio reparandi
generis humani de hominibus paucis, post haec facta
ad Abraham promissio beati seminis, quod est
Christus, deinde descensus Dei in Aegyptum ad liberandum
populum suum, post haec modus benedictionis,
quo peracto tabernaculo Moyses filii Israel
<nobr><sub></sub></nobr> benedicere jussus est, deinde sermo qui de aedificanda
domo Domini ad David factus est, simulque sacramenta
psalmorum et praeconia prophetarum, post
haec consolatio sive reversio captivitatis de Babylone.
Deinde Machabaeorum victrices pugnae. Per hos
omnes terminos extenditur ille ager, et in his
omnibus iste thesaurus absconditus est, et ut manifestius
dicam, ex istis operibus Dei sancta vetus
Scriptura conscripta est, et in singulis horum sanctae
Trinitatis comparationem non defuisse certum est
et hoc praesenti opere demonstrandum est. Quod
cum demonstratum fuerit, subsequetur opus clarissimum
Dominicae Incarnationis, Passionis, Resurrectionis
atque Ascensionis, et adventus Paracleti
Spiritus sancti, quod videlicet opus nostra quantulacunque
<nobr><sub></sub></nobr> declamatione tanto liberius tantoque vehementius
personare poterit in gloria sanctae Trinitatis,
quae ab hinc praedicatione publica per totum
mundum coepit annuntiari, quanto pluribus corroborata
fuerit testimoniis ex dictis seu rebus gestis
praecedentium aetatum saeculi. Igitur ab initio
creaturae jam nunc exordiamur cursum suscepti
operis.</p>
<br> <h4><center>CAPUT V. </center></h4>
<p><em>De capite libri: In principio creavit Deus coelum et
terram, qualis ibi sit absconsio hujus thesauri, et
quod filius principium sit, sicut ipse dixit: Ego
principium qui et loquor vobis.</em></p>
<p>In principio creavit Deus coelum et terram:
Terra autem erat inanis et vacua, et tenebrae erant
<nobr><sub></sub></nobr> super faciem abyssi, et Spiritus Dei ferebatur super
aquas <strong>(Gen. I)</strong>. Ecce qualis absconsio thesauri.
Non nos pigeat, neque fastidium cuiquam pariat
frequentatio haec nominum istorum thesauri, et absconsionis
ejus. In inventione gaudium est, et gaudium
circa inventum, discurrens libenter eadem repetit;
facit enim loqui ex abundantia cordis <strong>(Matth. XII)</strong>.
Ecce ergo qualis absconsio. Cum sanctae Scripturae
spiritus in isto capite libri sanctam Trinitatem
velit intelligi, unam tantummodo personam parvo
subtegens velamine, faciem ejusdem Trinitatis
sapientibus et prudentibus abscondit, revelaturus
eam parvulis. Quo sub velamine, quam personam
abscondit? Nimirum personam Filii, sub velamine
<nobr><sub></sub></nobr> nominis principii. Sapientes quippe et prudentes
id est superbi, qualium quidam dicebant eidem incarnato
Filio Dei, Tu quis es <strong>(Joan. VIII)</strong>, in hoc
dicto: In principio creavit, nihil aliud invenerunt
aut invenire voluerunt, quam ac si diceretur, primo
vel primitus creavit, quo sensu et poeta ethnicus, licet
insignis, dicere potuit:
<br><em>Principio coelum, terram, camposque liquentes.</em>
<br><em>Lucentemque globum lunae, titaniaque astra,</em>
<br><em>Spiritus intus alit.</em>
<strong>(VIRG., VI Aeneid.)</strong><br>At ille parvulos attendens, qui eum erant audituri,
interrogantibus, ut jam dictum est, Tu quis es?
Principium, ait, qui et loquor vobis <strong>(Joan. VIII)</strong>.
Hoc dicens, nimirum locum istum, caput istud sanctae
<nobr><sub></sub></nobr> Scripturae retexit, ita ut non dubites eum te velle
simul agnoscere illud quoque quod in Psalmo dicit
ipse: In capite libri scriptum est de me <strong>(Psal.
XXXIX)</strong>. Quod est enim caput libri, nisi hoc initium
omnium Scripturarum veritatis? Omnis quippe
Scriptura sacra, Scriptura canonica, unus liber est,
qui ad unum tendit, et ab uno Deo profecta, uno
eodemque spiritu conscripta est. Econtra scripta
omnia quaecunque non veniunt ex eodem spiritu
veritatis, plures sunt libri. Propterea sapiens Ecclesiastes
dicit: Faciendi plures libros nullus est
finis <strong>(Eccle. XII)</strong>. Igitur in
principio creavit Deus
coelum et terram, et Spiritus Dei ferebatur super
aquas <strong>(Gen. I)</strong>: splendidum caput libri gloriam praedicat
sanctae Trinitatis. Fugiant qui oderunt eum a facie
<nobr><sub></sub></nobr> ista, sicut fugiebat tunc et accedere timebat Israel
carnalis, quando ex collocutione Dei splendida facta
est facies Moysi <strong>(Exod. XXIV)</strong>.</p>
<br> <h4><center>
<strong>9</strong> CAPUT VI. </center></h4>
<p><em>Quam ob causam Filium sive Verbum Dei principium
decuerit nuncupari.</em></p>
<p>Quam autem ob causam Filium sive Verbum Dei,
principium decuit nuncupari? Nimirum quia omnia
per ipsum facta sunt. Verumtamen adhuc pro causa
praesenti parum dictum est. Nam non solum per
ipsum, verum etiam propter ipsum omnia facta
sunt. Sic enim Apostolus dicit: Decebat enim
eum, propter quem omnia et per quem omnia, qui
multos filios in gloriam adduxerat, auctorem salutis
eorum per passionem consummare <strong>(Hebr. II)</strong>. Haec
<nobr><sub></sub></nobr> est causa vera, causa digna tanti hujus nominis,
scilicet principii, quia ipse est propter quem omnia
et per quem omnia: ipse, inquam, est omnis
creaturae principalis et efficiens causa. Dicit aliquis:
Et Deus Pater, nonne principium est? Plane principium
Pater, principium Filius, principium Spiritus
sanctus. Verumtamen non tria principia, sed unum
principium, sicut non tres dii, sed unus est Deus.
Cur ergo in isto capite libri, solam Filii personam,
inspirator sanctae Scripturae, Spiritus Dei, principium
nuncupare voluit? Ad haec inquam: Omnis
iste liber, omnis sancta Scriptura, cujus caput hoc
est: In principio creavit Deus coelum et terram,
cui creaturae vel propter quam scriptus est creaturam?
<nobr><sub></sub></nobr> Nimirum propter creaturam humanam, ad
instructionem creaturae humanae sancta Scriptura
condita est. Huic creaturae sine dubio una haec persona,
Filius Dei, triplici modo principium est. Duobus
modis tam angelicae quam humanae creaturae
principium est, videlicet quia et propter ipsum et
per ipsum omnia, sicut jam superius dictum est;
tertio modo, solius creaturae humanae, quia per
passionem salutis nostrae auctor consummatus est;
salutis, inquam, nostrae princeps et principium est.
Quod futurum non latebat Moysen, cum istam Scripturam
digito Dei praedoctus scribere inciperet.
Bene igitur et venerabiliter secundum rei veritatem
pro Ben, id est pro filio, Bresith, id est principium,
posuit, principium nuncupans Filium Dei. Propter
<nobr><sub></sub></nobr> quem et per quem nos condidit, vidit, et salvandos
fore praevidit? Proinde considerandum quia, licet
Pater quoque principium sit, licet Pater et Filius et
Spiritus sanctus, sicut jam supradictum est, unum
principium sit, ex quo omnia, per quem omnia, in
quo omnia <strong>(Rom. XI)</strong>, nusquam tamen vel Pater, vel
Spiritus sanctus legitur ita manifeste principium
se nominasse, sicut Filius se nominavit, dicendo
Judaeis: Ego sum principium, qui et loquor vobis
<strong>(Joan. VIII)</strong>.</p>
<br> <h4><center>CAPUT VII. </center></h4>
<p><em>De eo quod in Psalmo dicit Pater Filio: Tecum
principium in die virtutis tuae in splendoribus sanctorum
ex utero ante luciferum genui te.</em></p>
<p>Et quidem in Psalmo Dominus Domino, Pater
<nobr><sub></sub></nobr> Filio dicit: Tecum principium in die virtutis tuae,
in splendoribus sanctorum, ex utero ante luciferum
genui te <strong>(Psal. CIX)</strong>, et hoc ita intelligitur, ut
dicat filio David, Domino David: Pater Deus, ego
principium tecum sum, tecum operor in die virtutis
tuae, in processu victoriae vel resurrectionis tuae,
quo videlicet die sancti splenduerunt depulsis tenebris,
et accepta remissione peccatorum: ego,
inquam, principium, id est Pater, qui ex utero
ante luciferum, id est, ante omnem creaturam,
genui te. Nam Lucifer qui cecidit, quia principium
esse voluit, fuerit quidem principium viarum
Dei, sed junior te exstitit <strong>(Job XL)</strong>. Verumtamen
expositio haec, qua Pater principium in hoc versiculo
<nobr><sub></sub></nobr> intelligitur, scrupulosa est infirmis intellectibus,
quod experimento didicimus. Putant enim ex hoc
libere posse dici quod Pater sit principium Filii, et
ad eumdem sensum pertrahere nisi sunt illud quod
dicit Apostolus: Caput autem Christi Deus <strong>(I Cor.
XI)</strong>. Ut ergo scrupulum omnem amoveat, et illaeso
calle fides procedat, sciendum quia littera praescripti
versiculi nullam nobis necessitatem imponit, ut
Pater intelligatur nomine principii. Cum enim dicit
<strong>(Psal. CIX)</strong>: Dixit Dominus Domino meo, id
est Pater Filio, Deus Christo, tecum principium,
hoc recte intelligitur ac si dicat: Idcirco sede a
dextris meis, idcirco dominare in medio inimicorum
tuorum, quia Deus es, et non homo tantum
Verbum et non caro tantum. Denique hoc
<nobr><sub></sub></nobr> idem sonat: Tecum principium. Cum natura
humana, secundum quam visus vel reputatus es
novissimus virorum, divina natura est in unitate,
antiquum et increatum principium <strong>(Isa. XXXV)</strong>. Quid
aliud loquitur Petrus in Actibus apostolorum, dicens
de hoc eodem Domino: Qui pertransivit benefaciendo
omnes oppressos a diabolo, quoniam
Deus erat cum eo? <strong>(Act. X.)</strong> Nimirum non sicut
dici poterat, fuit Dominus cum Moyse, et sicut ad
Josue Dominus dicit: Sicut fui cum Moyse, ita
ero tecum <strong>(Josue I)</strong>; non, inquam, ita dictum accipimus,
quoniam Deus erat cum illo, scilicet
Christo; sed ita ac si diceret, quoniam ille non tantum
homo, sed et Deus erat et homo. Similiter cum
hic audis dicentem Patrem Deum ad mediatorem
<nobr><sub></sub></nobr> Dei et hominum Jesum Christum: Tecum principium,
ne occasionem sibi porrectam arbitretur
Arius, ut dicat, quoniam principium se hic appellat
Pater, ergo ille principium Filii est, et hinc dicit
Apostolus: Caput autem Christi Deus <strong>(Ephes. V)</strong>,
compendio fac litis finem: sentiens et principium,
id est Deum sive Verbum, et hominem assumptum
unam esse personam, Jesum Christum, cujus humanae
naturae ipsa, quae illi insita est, verbi Divinitas, et
principium, et caput, et Deus est. Amplius autem et
Pater, et Filius et Spiritus sanctus, indivisa Trinitas,
unum principium, unus Deus, unum caput est.</p>
<br> <h4><center>CAPUT VIII. </center></h4>
<p><em>Item de causa nominis principii, et de eo quod
Apostolus ait: Propter quem omnia, et per quem
</em><nobr><sub></sub></nobr> <em>omnia.</em></p>
<p>Multa hinc jam dici poterant collectis de thesauro
Scripturarum testimoniis fidelibus, sed quoniam
secundum ordinem Scripturarum procedere nobis
propositum est, succingi oportet, jamque per aliud
simile demonstrare, quamobrem scriptori Moysi,
imo ipsi, qui per Moysen locutus est et scripsit
digito Dei, Filium seu Verbum Patris, principium in
isto capite libri nuncupare placuerit. Jam quidem
supradictum est, quia propter ipsum et per ipsum
omnia, et ob hanc causam recte illum hoc nomine
praescribi, sed adhibita similitudine melius eadem
causa complacebit. Virum esse caput mulieris Apostolus
dicit, idcirco quia non propter mulierem vir,
<nobr><sub></sub></nobr> sed propter virum mulier <strong>(I Cor. XI)</strong> facta est.
Dixit enim Deus: Non est bonum esse hominem
solum, faciamus ei adjutorium simile sui <strong>(Gen. II)</strong>.
Illud isti simile est. Quod enim aliud habuit exemplar,
ut taliter prius virum, et deinde propter virum
ac de viro mulierem faceret, nisi Verbum suum,
Filium suum, propter quem et per quem omnia
facta sunt? Denique quod fuit uni viro mulier una,
hoc est, et hoc futura <strong>10</strong> erat uni Filio Dei, una
omnium sanctorum angelorum atque electorum hominum
Ecclesia. Differt tamen in facturis, sicut
praepositiones grammaticae, ita et veritas intelligentiae.
Nam et propter virum et de viro mulier
facta est, Ecclesia vero propter Filium, sed non de
Filio; non, inquam, de ipsa divina substantia creatura
<nobr><sub></sub></nobr> ulla creata est. Unde Apostolus recte dixit:
Propter quem omnia, et per quem omnia <strong>(Hebr.
II)</strong>. Et evangelista: Per ipsum, inquit, facta
sunt omnia <strong>(Joan. I)</strong>. Per hoc ergo simile valet
aliquatenus mente percipi, quam recte Filius Dei
principium in initio creaturae nominatus sit, quia,
si vir caput, id est principium mulieris recte dicitur,
idcirco quia propter eum mulier facta est,
multo magis sine dubio Filium Dei recte principium
Scriptura nuncupat, idcirco quia propter ipsum et
per ipsum omnia.</p>
<br> <h4><center>CAPUT IX. </center></h4>
<p><em>Quod altius sonet hoc nomen principium dictum Judaeis,
quam si dixisset: Filius Dei sum, vel Christus
ego sum.</em></p>
<p><nobr><sub></sub></nobr> Cum igitur ab hoc testimonio capitis libri principium
se esse asserit, hoc modo respondens Judaeis:
Principium sum, qui et loquor vobis <strong>(Joan.
VIII)</strong>, sanctum ac venerabile est perpendere quomodo
et malignam illorum intentionem eludit, et
veritatem essentiae suae non solum non abscondit,
imo altius depromit. Altius quippe sonat hoc nomen
principium quam si dixisset: Filius Dei sum, vel
Christus ego sum. Cui enim angelorum vel hominum
licet aut congruit ut vocetur principium? Incommunicabile
est ulli creaturae hoc vocabulum. Qui dicere
ausus fuit: Ego feci memetipsum <strong>(Ezech. XXIX)</strong>,
hoc enim apud Ezechielem dixisse redarguitur per
Spiritum propheticum, quod idem est ac si diceret:
<nobr><sub></sub></nobr> Ego sum principium, propter hoc ipsum cecidit
angelus, et factus est diabolus. Porro nomen hoc
quod est Filius, communicabile est, et ipse pueris
suis communicavit sive participavit, quia communicaverunt
carni ejus et sanguini, quemadmodum
et in Psalmo Spiritus sanctus longe ante protestatus
est: Ego dixi: Dii estis, et filii Excelsi omnes
<strong>(Psal. LXXXI)</strong>. Nec vero illud repugnat quod Apostolus
dicit: Cui enim angelorum dixit aliquando:
Filius meus es tu <strong>(Hebr. I)</strong>, subjungit enim: Ego
hodie genui te, quod totum nulli unquam alii dictum,
aut dicendum est. Christus quoque communicabile
nomen est, verbi gratia cum ipse Deus in
Psalmo loquens de patribus Abraham, Isaac et Jacob:
Nolite, inquit, tangere christos meos <strong>(Psal.
<nobr><sub></sub></nobr> CIV)</strong>; igitur et altius, ut jam dictum est, veritatem
essentiae suae deprompsit, dicendo principium tanquam
si diceret: Filius Dei vel Christus ego sum, et
malignam intentionem illorum sic elusit, ut non possent
eum accusare apud Romanum imperium, quasi
de assumptione regii nominis. Sic et in loco alio,
dum circumdantes illum dicerent: Quousque
animam nostram tollis? Si tu es Christus, dic nobis
palam <strong>(Joan. X)</strong>, non statim ascendit contra eos
dicendo, Christus ego sum, sed quasi gyrando post
eos, et aliqua locutus de se Pastore et ovibus suis,
quam videlicet professionem, si de illa accusaretur,
non multum curarent Romani, tandem dixit: Ego
et Pater unum sumus <strong>(Joan. XI)</strong>, quod nimirum
<nobr><sub></sub></nobr> longe est altius quam si dixisset, Ego sum Christus,
quia sicut jam dictum est, multi dicti sunt christi,
in tantum, ut Saulem quoque reprobum David nominare
non dubitaverit christum Domini <strong>(I Reg.
XXIV)</strong>.</p>
<br> <h4><center>CAPUT X. </center></h4>
<p><em>Quomodo Pater, et Filius et Spiritus sanctus unum
sit principium, et quam ob causam magis de persona
Filii scire oportuerit, visum esse principium.</em></p>
<p>De persona Filii pro posse hactenus dictum est,
quam ob causam recte et rationabiliter principium
debuerit nominari; nunc de persona Patris, quod
et ipse principium sit, non necesse est artis similiter
demonstrare Scripturarum testimoniis. Omnis
<nobr><sub></sub></nobr> enim concertatio pravitatis haereticae seu perfidiae
Judaicae, non tam circa Patris quam circa Filii personam
oberrare consuevit: qualium acerrimi fuerunt
Ariani, qui non solum verbis refragati sunt
huic veritati, quam tenet Ecclesia Dei de coaeternitate
Patris et Filii, verum etiam gladiis eamdem
veritatem persecuti sunt, volentes quidem Patrem
increatum, Filium autem creaturam dici vel haberi.
Quod si quis in initio Evangelii secundum Joannem,
dum dicit: In principio erat Verbum,
Patrem velit intelligi per principium, ut sit sensus, in
Patre erat Verbum, vim facit litterae, nec locum
relinquit sequenti sententiae, quae praemisso: In
principio erat Verbum, statim subjungitur, et
Verbum erat apud Deum. Quid enim operabitur,
<nobr><sub></sub></nobr> et Verbum erat apud Deum, si idem intelligis in
hoc dicto: In principio erat Verbum? Melius
ergo atque expeditius, In principio erat Verbum,
sic intelligimus, ac si dicat: Ante saecula erat Verbum
Dominus Christus, qui homo apparuit in fine
saeculorum. Haec enim intentio est illius sancti Evangelii
defendere vel protestari antiquitatem Christi
Filii Dei, quod non ex Maria initium habuerit existendi,
sicut tunc aiebant, et concertare coeperant
quidam haeretici, interim dum in Pathmos insula
exsulavit ille dilectus discipulus Domini, qui et
propter eamdem causam novissimus hoc Evangelium
scripsit; sic ergo, ut jam dictum est, intelligi congruit:
In principio erat Verbum, Christus non
ex Maria sumpsit existendi initium, sed Deus erat
<nobr><sub></sub></nobr> ante saecula, qui homo factus est in fine saeculorum.
Haec idcirco dixerim, non quod Pater et principium
non sit, nam et hoc superius dixi, quod et Pater, et
Filius, et Spiritus sanctus beata Trinitas unum principium
est, sed quod propter vel contra haereticos
magis personam Filii, quod personam Patris opus
erat defendi testimonio Scripturarum, per hoc nomen
quod est principium, quod non ipse factus vel
creatus sit, imo propter ipsum, et per ipsum omnia
facta sunt, et in hoc fuerit intentio Moysi, sive ejus
in quo ille scripsit digiti Dei, dum in capite libri
talem praemitteret sententiam: In principio creavit
Deus coelum et terram.</p>
<br> <h4><center>CAPUT XI.<nobr><sub></sub></nobr>  </center></h4>
<p><em>De Spiritu sancto vel processione Spiritus sancti, quod
tribus modis effecta sit. Primo ad creandum omnia,
quo dictum est: Et Spiritus Dei ferebatur
super aquas; secundo, ut spiritualibus donis rationalis
exornaretur creatura; tertio, ut in remissionem
peccatorum daretur, quod ante Christi adventum
non fiebat.</em></p>
<p>Invenisti igitur, o homo, thesaurum hic, et thesaurus
tuus expressa est sancta Trinitas subsequente
protinus hoc dicto: Et Spiritus Dei ferebatur
super aquas. Nam qui creavit Deus, ipse
Pater est; et principium in quo creavit, Filius est;
et qui ferebatur super aquas Spiritus Dei,
ipse Spiritus sanctus est. De ista sanctae <strong>11</strong> Trinitatis
persona tertia non ab re illud quaeritur,
<nobr><sub></sub></nobr> imo quaesitu et scitu dignum est, cur et hic, et per
omnes fere veteris instrumenti paginas vocetur Spiritus
Dei sive Spiritus Domini; in Evangelio autem,
et ab ipso exordio Evangelii secundum Lucam nominetur
Spiritus sanctus absque relatione Dei vel Domini.
Sic enim esse advertere poteris, si mente vel
sedula intentione percurras Scripturas utriusque
Testamenti Veteris et Novi. Hoc ergo si quaeras, utilem
cito solutionem invenis, quia spiritus ejusdem
processio, quem procedentem sancta Christi Ecclesia
nuncupat, auctoritate ipsius dicentis: Cum venerit
Paracletus, quem ego mittam vobis, Spiritum
veritatis, qui a Patre procedit <strong>(Joan. XV)</strong>; ejus, inquam,
processio tribus effecta est modis secundum
Scripturas veritatis. Primo, ut in principio, de quo
<nobr><sub></sub></nobr> jam dictum est, crearentur omnia, secundo, ut spiritualibus
donis humana exornaretur creatura, inter
quae maximum est illud quod locutus est per prophetas;
tertio, ut in poenitentiam et remissionem
peccatorum daretur quod ante Christi adventum
non fiebat. His ante perspectis, patenter intelligis
quia ubi primo processit ad creandum omnia, sicut
hic habes: Et Spiritus Dei ferebatur super aquas
<strong>(Gen. I)</strong>, recte dictus est Spiritus Dei, quo nomine
intelligitur, sicut ait Pater Augustinus, quod sit ipse
bonitas Dei, etenim quia bonus est, ait, Deus, idcirco
omnia creavit. Et ubi dona sua distribuit, ibi
scribitur Spiritus Domini: exempli gratia, ut illic:
Et recessit Spiritus Domini a Saul, et ferebatur
<nobr><sub></sub></nobr> in David <strong>(I Reg. XVI)</strong>. Et ubi remissionem peccatorum
coepit operari, scilicet ab adventu Christi Filii
Dei, glorioso vocabulo Spiritus sanctus coepit nuncupari.
Denique ante adventum ejusdem Filii Dei,
dabatur quidem in divisionem gratiarum, sed non
etiam in remissionem peccatorum. Unde est illud:
Nondum erat Spiritus datus, quia Jesus nondum
fuerat glorificatus <strong>(Joan. VII)</strong>. Quia ergo ipse est
omnium peccatorum remissio, nostra est sanctificatio,
pulchre ex ore nostro tali honoratur vocabulo
Spiritus sanctus, non quod sanctificatus, imo quod
sanctificans sit, sive sanctificator, et ipsa sanctificatio.
Verum de hujusmodi suo loco plenius dicendum
erit nunc ordinem servaturi redeamus ad caput.</p>
<br> <h4><center>CAPUT XII.<nobr><sub></sub></nobr>  </center></h4>
<p><em>Cum et Pater sit Spiritus, et Filius Spiritus, quam
ob causam hoc ipsum substantiale nomen, scilicet
Spiritus, huic uni personae saepius in Scripturis
sanctis assignetur</em></p>
<p>Quamvis hic solam hanc personam Spiritum nuncupaverit
Scriptura, dicendo: Et Spiritus Dei ferebatur
super aquas, nihilominus tamen et ipse
Deus, cujus hic Spiritus praedicatur, et ipsum principium,
id est Filius, in quo Deus creavit coelum et
terram, Spiritus est, et non tres spiritus sed unus,
sicut non tres dii sed unus Deus. Unde in Evangelio,
cum dixisset Dei Filius: Veri adoratores adorabunt
Patrem in spiritu et veritate, nam et Pater tales
quaerit qui adorent eum, protinus subjunxit:
<nobr><sub></sub></nobr> Spiritus est Deus, et eos qui adorant eum, in spiritu
et veritate oportet adorare <strong>(Joan. IV)</strong>. Quibus
in verbis non illud intenditur, ut spiritus subjectum,
et Deus praedicatum sit, et iste sensus sit, Spiritus
sanctus est Deus, licet et hoc suis in locis recte
praedicetur, sed hoc nimirum ut Deus subjectum, et
Spiritus sit praedicatum, sitque sensus, Deus est Spiritus.
Quia videlicet sancta Trinitas, quae hic, ut
jam dictum est, intelligitur: In principio creavit
Deus coelum et terram, et Spiritus Dei ferebatur
super aquas, sicut unus Deus, ita veraciter unus
praedicatur et intelligitur Spiritus. Quam igitur ob
causam hoc ipsum substantiale nomen, scilicet Spiritus,
saepius in Scripturis sanctis huic uni personae
<nobr><sub></sub></nobr> assignatur? Nunquid eo quod subtilior sit natura,
cum sit una summae Trinitatis natura vel substantia?
Non utique subtilior est, neque enim ulla est substantiae
dissimilitudo, sed est hujus personae propria
quaedam valde subtilis operatio. Sic enim spiritus
iste intelligitur in Deo, quomodo in anima conscientia
sua sive intentio. Denique et Apostolus cum
dixisset: Quis enim scit hominum quae sunt hominis,
nisi spiritus hominis, qui in ipso est. Continuo
subjunxit: Ita et quae Dei sunt nemo cognovit,
nisi Spiritus Dei <strong>(I Cor. II)</strong>. Virtus Altissimi
est hic Spiritus Patris, et Filii, utramque enim et
personam hic recte intelligimus in nomine unius
Dei, cum dicitur spiritus Dei, et in isto capite libri
et in toto libro, id est Scriptura sacra, ubi passim
<nobr><sub></sub></nobr> praedicatur Spiritus Dei, vel Spiritus Domini. Quod
si distinctio personarum in hac ipsa relatione desideratur,
exemplum in promptu est, cum in Evangelio
Dominus dicit: Non enim vos estis qui loquimini,
sed Spiritus Patris vestri qui loquitur in vobis
<strong>(Matth. X)</strong>. Et Apostolus ad Galatas: Quoniam,
inquit, estis filii Dei, misit Deus Spiritum Filii sui
in corda nostra <strong>(Gal. IV)</strong>, et alibi loquitur: Si
quis autem Spiritum Christi non habet, hic non est
ejus <strong>(Rom. VIII)</strong>. Virtus, inquam, Altissimi est,
sicut et Filius fortitudo vel brachium Domini, hoc in
sua operatione proprium habens, quod per brachium
quidem Domini, id est per Filium, facta
omnis natura, vel formata est omnis creatura sive
substantia, per hunc autem vivificata est, et vivit
<nobr><sub></sub></nobr> Deo omnis electa rationalis creatura, tam angelica
quam humana.</p>
<br> <h4><center>CAPUT XIII. </center></h4>
<p><em>De processione Spiritus sancti, cujus videlicet processionis
illud erat initium, quod ferebatur super
aquas, et quousque in opere suo processerit hic Spiritus
Dei.</em></p>
<p>Jam supra mentio incidit de eo quod hunc Spiritum
Dei sancta Ecclesia procedentem appellari consuevit
appellatione solemni, auctore ipso Filio Dei,
qui primus hoc verbo usus est, ubi dixit: Cum
venerit Paracletus, quem ego mittam vobis a Patre,
Spiritum veritatis, qui a Patre procedit <strong>(Joan. XV)</strong>.
Unde sumptam putas verbi sive vocabuli hujus auctoritatem,
nisi ex hoc eodem capite libri, quia sic
<nobr><sub></sub></nobr> dictum est: Et Spiritus Dei ferebatur super aquas?
Quidnam ferri super aquas, nisi jam procedere
erat? Cuncta quae locutus est homo factus, et inter
homines ambulans, et docens Filius Dei, nimirum
auctoritatem habent de sanctis Scripturis, et in
suas aspiciebat etiam cum nova putaretur loqui,
juxta quod de semetipso dilecta in Canticis jamdudum
dicebat: Oculi ejus sicut columbae super
rivulos aquarum quae lacte sunt lotae et resident
juxta fluenta plenissima <strong>(Cant. V.)</strong> Itaque sicut certum
habemus, quia dicendo: Ego principium qui
et loquor vobis <strong>(Joan. VIII)</strong>, respiciebat, sicut superius
memoratum est, ad istud caput libri, quo
dictum est: In principio creavit Deus coelum et
terram, ita et ubi Spiritum sanctum procedentem
<nobr><sub></sub></nobr> dixit, non dubitemus eum respexisse istud quoque,
quia scriptum erat: Et Spiritus Dei ferebatur super
aquas. Magna res est processio Spiritus sancti,
cujus videlicet processionis illud initium erat quod
ferebatur super aquas. Levemus oculos nostros, oculos
hominis interioris, oculos fidei diligentis et intellectu
quaerentis, et videamus quousque in opere
suo processerit hic Spiritus Dei, et tunc aliquantisper
<strong>12</strong> perpendere poterimus dignitatem, sive pondus
dicti hujuscemodi spiritus veritatis, qui a Patre
procedit. Certe cum procedere inciperet, quando
ferebatur super aquas, terra de nihilo facta inanis
erat et vacua, et tenebrae erant super faciem abyssi
<strong>(Gen. I)</strong>. Nunc autem qualis est terra et quid in
ea factum est ex Omnipotentia procedentis? Parum
<nobr><sub></sub></nobr> est attendere quod in primis facta est lux intellectualis.
Deinde firmamentum in medio aquarum
dividens aquas ab aquis, deinde ex arida, quam
appellavit terram, productio omnis herbae virentis,
et omnis ligni fructum facientis, et semen suum in
semetipso habentis. Deinde omnis ornatus firmamenti
sive coeli, sole et luna ac stellis miro ordine
dispositis. Deinde omnis creatura quae in aquis natat,
quae super terram in aere volitat, quae per terram
sive quadrupes, sive bipes ambulat, aut sine
pedibus reptat, ad summum quaecunque Deo dicente
facta, Deo mandante sunt creata, quorum novissimum
atque pulcherrimum est creatura humana, et
de quibus omnibus scriptum, est quia vidit Deus
<nobr><sub></sub></nobr> omnia quae fecerat, et erant valde bona. Parum,
inquam, est attendere haec in processione hujus Spiritus
Dei, nisi levatis, ut jam dictum est, oculis videas
quousque processerit, et adhuc in opere suo
processurus sit, videlicet donec sedeat Filius hominis
in sede majestatis suae, potestatem habens
faciendi judicium a dextris et a sinistris; Filius,
inquam, hominis principium creaturae et summo
creationis sive processionis hujus Spiritus Dei, quia
propter ipsum et per ipsum omnia facta sunt, sicut
supra memoratum est cum testimonio sermonis
apostolici, quo dixit: Decebat enim eum, propter
quem omnia et per quem omnia, qui multos filios
in gloriam adduxerat, auctorem salutis eorum per
passionem consummari <strong>(Hebr. II)</strong>.</p>
<br> <h4><center>CAPUT XIV.<nobr><sub></sub></nobr>  </center></h4>
<p><em>Item de processione Spiritus sancti, quid differat a
processione Filii, quoniam dixit Filius: Ego enim
ex Deo processi et veni.</em></p>
<p>Sequamur attentius cum glorificatione Trinitatis
majestatem hujus processionis, et hoc nobis sit formare
vel jure sacerdotali edere panes propositionis
de mensa sanctuarii coelestis, quam Dominus
in conspectu nostro paravit <strong>(Psal. XXII)</strong>, quod Scripturas
veritatis fideliter tractando, dignas Deo, quoad
possumus, facere possumus hostias pulchrae laudationis.
Dicendum in primis, ipsa processio vel ipsum procedere
quid sit, deinde quid distet inter processionem
Spiritus sancti et processionem Filii, quoniam et
ipse de semetipso loquens, hoc verbo usus est, dicendo
<nobr><sub></sub></nobr> Judaeis: Si Deus Pater vester esset, diligeretis
utrumque. Ego enim ex Deo processi et veni.
Neque enim a meipso veni, sed ille me misit <strong>(Joan.
VIII)</strong>. Duo verba dixit, processi et veni, et nimis
angustum est, si in his duobus verbis unum idemque
intelligere velis, scilicet nihil aliud quam quod
in hunc mundum veniens, qui invisibilis erat apud
Deum, visibilis per assumptam carnem apparuit.
Latior sensus et amplioris intelligentiae lumen est,
si duas nativitates ejus suscipias in his duobus verbis,
processi et veni; nativitatem humanitatis, qua
ex substantia Patris ante saecula genitus est;
et nativitatis, ipsius humanitatis, qua ex substantia
matris in saeculo natus est. Quamvis et
hoc quod venit prodiens ex Virginis utero, procedere
<nobr><sub></sub></nobr> fuerit, sicut scriptum est: Et ipse tanquam sponsus
procedens de thalamo suo <strong>(Psal. XVIII)</strong>. Item, in
alio Psalmo dicitur ei: Intende prospere, procede
et regna <strong>(Psal. XLIV)</strong>. Quod recte intelligitur de
praesenti humanitatis ejus vita, juxta quam veraciter
dictum est: Puer Jesus proficiebat aetate et sapientia
<strong>(Luc. II)</strong>, videlicet, eo usque proficiens, ut
appareret dictis et factis, quod ipse esset ipsa Sapientia;
et sicut dictum ita et factum est, quia prospere
processit per annos paulo plusquam triginta et
tam brevi exacto tempore, ecce nunc regnat in potestate
magna, quemadmodum dicit: Data est mihi
omnis potestas in coelo et in terra <strong>(Matth. XXVIII)</strong>.
Verum nos hic agimus de illo antiquiore processu
<nobr><sub></sub></nobr> ejus, de quo non sine magno pondere dixerit: Ego
enim ex Deo processi <strong>(Joan. VIII)</strong>. Quisnam ille
processus, sive illa processio quae fuit, nisi illa mirabilis
atque ineffabilis dilectio dicentis: Fiat lux,
fiat firmamentum <strong>(Gen. I)</strong>, fiant luminaria et caetera
omnia, de quibus Psalmista, contemplator illius
dicti sive verbi: Statuit, inquit, ea in saeculum et
in saeculum saeculi, praeceptum posuit et non praeteribit
<strong>(Psal. CXLVIII)</strong>. Igitur ut supra propositum est,
in primis dicendum nobis, ipsa processio, vel ipsum
procedere quasi sit et deinde processio Filii qui dixit:
Ego enim ex Deo processi, in quo differat a processione
Spiritus sancti, de quo idem dixit: Quem
ego mittam vobis, Spiritum veritatis, qui a Patre
procedit <strong>(Joan. XV)</strong>.</p>
<br> <h4><center>CAPUT XV.<nobr><sub></sub></nobr>  </center></h4>
<p><em>Quid sit processio, sive procedere, et cur de semetipso
loquens, praeterito tempore dixit, processi; de sancto
autem Spiritu dixit praesenti tempore, procedit.</em></p>
<p>Processio est solemnis egressio personarum
maxime spectabilium, non sine quadam gravitatis
festivitate suam praesentiam exhibentium, taliter ut
venerationem quoque digne mereantur a conspectu
plebium, magna, ut saepe fit, cum jucunditate occurrentium,
magno cum gaudio deducentium. Et nostrum
quidem procedere, qui locales sumus, est
proficisci de loco ad locum: Divinitatis vero localis
non est, licet interdum locus illi ascribatur, exempli
gratia, cum dicit quispiam: Vere etenim Dominus
est in loco isto, et ego nesciebam <strong>(Gen. XXVIII)</strong>.
<nobr><sub></sub></nobr> Est autem processio divinitatis effectus mirandi operis,
unde sic perpenditur, sic mente conspicitur,
majestas tantae dominationis, sicut ex facie cognoscitur
dignitas hominis reverendi, de loco ad locum
venerabiliter procedentis. Igitur effectus operis, si
dociles, si attenti, si benevoli sumus ad contemplandam
pulchritudinem tantae processionis, docere
nos potest, ut cognoscamus Dominum majestatis:
Dominum, inquam, majestatis, Filium qui jamdudum
processit, Dominum majestatis nihilominus
Spiritum sanctum qui adhuc procedit. Haec denique
discretio in temporibus verbi hujus prudenter audienda
est, quia de semetipso loquens Filius Dei,
secundum praeteritum tempus dixit: Ego enim ex
<nobr><sub></sub></nobr> Deo processi <strong>(Joan. VIII)</strong>, de sancto autem Spiritu
loquens praesenti tempore dixit: Qui a Patre procedit
<strong>(ibid. XV)</strong>. Proinde nimis incongruum esset,
ambos, scilicet Filium et Spiritum sanctum dicere
procedentes, cum procedens participium sit temporis
praesentis, sicut et Verbum procedit, quod de
solo Spiritu sancto dictum est, Filius autem jamdudum,
sicut dictum est, processerit, cujus processio
fuit ille effectus operis, a quo Deus, qui per illum
omnia creavit, jamdudum cessavit, sicut manifeste
Scriptura dicit: Et requievit Deus die septimo ab
universo opere quod patrarat, et benedixit diei septimo,
et sanctificavit illum, quia in ipso cessaverat
ab omni opere suo quod creavit Deus ut faceret
<strong>(Gen. II)</strong>. Nullam quippe novam creaturae speciem
<nobr><sub></sub></nobr> deinceps creavit, quam ante illam requiem suam in
genere suo non creaverit.</p>
<br> <h4><center>
<strong>13</strong> CAPUT XVI. </center></h4>
<p><em>Quod neque Filius ad creandum omnia processerit
absque cooperatione Spiritus sancti, neque Spiritus
sanctus ad sanctificandum procedat absque cooperatione
Filii.</em></p>
<p>Nunquid vero processionem Spiritus sancti qua
nunc usque procedit ad sanctificationem creaturae
rationalis, secernimus aut secerni patimur processione
Filii, quae, sicut jam dictum est, dudum processit
et procedere, id est, novas creaturae species
condere vel patrare cessavit? Nunquid hoc dicimus,
aut dici vel aestimari patimur, quod Filius ad creandum
processerit absque cooperatione Spiritus sancti,
<nobr><sub></sub></nobr> aut Spiritus sanctus ad sanctificandum procedat absque
cooperatione Filii? Absit hoc! Inseparabilis enim
est totius operatio Trinitatis, unius Dei, unius et
inseparabilis imperii, et tunc, quando processit Filius
ex ore Patris dicentis, fiat hoc vel illud, ductor
totius operis erat Spiritus sanctus, et nunc, quandiu
ad sanctificandum procedit Spiritus sanctus, ferturque
super aquas baptismi, idem ipse qui ferebatur
super aquas in initio, sicut Scriptura dicit. Filius
arbiter et efficiens causa est ejusdem sanctificationis.
Et illic: ubi Deus Pater cum Spiritu sancto per Filium
cuncta creavit (omnia per ipsum facta sunt, et
sine ipso factum est nihil), et hic ubi Deus Pater cum
Filio sanctificat electionem creaturae rationalis, deliciae
parantur, vel perficiuntur cooperatione totius
<nobr><sub></sub></nobr> Trinitatis, illae nimirum deliciae charitatis, quarum
ita meminit Sapientia Dei, Filius Dei, memor ejus,
quam dicimus suae processionis: Quando praeparabat
coelos aderam, quando certa lege et gyro vallabat
abyssos, quando aethera firmabat sursum,
et librabat fontes aquarum, quando circumdabat
mari terminum suum et legem ponebat aquis ne transirent
fines suos, quando appendebat fundamenta
terrae, cum eo eram cuncta componens, et delectabar
per singulos dies, ludens coram eo omni tempore,
ludens in orbe terrarum, et deliciae meae esse cum
filiis hominum <strong>(Prov. VIII)</strong>. Quidnam est hoc, nisi ac
si diceret, quando dixit Deus Fiat lux, quando
dicebat, Fiat firmamentum in medio aquarum,
<nobr><sub></sub></nobr> congregentur aquae quae sub coelo sunt in locum
unum, quando, inquam, haec et caetera dicebat
et per singulos dies videbat quod esset bonum
<strong>(Gen. I)</strong>, ego procedebam ex ore ejus, ego enim
sum illa dictio, sive Verbum ejus. Igitur processio
Filii tempore vel loco a processione Spiritus sancti
non secernitur, quia videlicet, tunc ista facta sunt,
quando Spiritus Dei super aquas ferebatur; et
sicut Pater, ita et Filius, ita et Spiritus sanctus
unus Deus, ubique est, et nullo loco concluditur.
Tantum in effectum operis distantia agnoscenda est
processionis utriusque, scilicet Filii et Spiritus
sancti, quia videlicet a conditione creaturarum sive
substantiarum, quae utique per Filium factae sunt,
omnia enim per ipsum facta sunt, septimo die
<nobr><sub></sub></nobr> Deus requievit. A sanctificatione vero creaturae
rationalis (quod opus per Spiritum sactum fit) nondum
Pater aut Filius requievit, nondum cessavit,
unde dixit et Judaeis idem Filius Dei: Pater meus
usque modo operatur, et ego operor <strong>(Joan. V)</strong>.
De illis deliciis Sapientiae dicentis: Et deliciae
meae esse cum filiis hominum <strong>(Prov. VIII)</strong>, suo
loco in illo speciali opere Trinitatis, scilicet in factura
vel plasmatione hominis, erit plenius dicendum.</p>
<br> <h4><center>CAPUT XVII. </center></h4>
<p><em>Contra illos qui dixerunt Spiritum sanctum a solo
Patre, et non etiam a Filio procedere, dictum a
Sapientia: En proferam vobis Spiritum meum,
et ostendam verba mea.</em></p>
<p>Eadem ipsa Sapientia dicit parvulis: En proferam
<nobr><sub></sub></nobr> vobis Spiritum meum, et ostendam verba mea
<strong>(Prov. I)</strong> Quid hoc est, nisi quod facturam se praevidebat,
jamque fecit ipsa incarnata Sapientia? Cum
enim resurrexisset a mortuis, stans in medio discipulorum
suorum, insufflavit et dixit eis: Pax vobis,
accipite Spiritum sanctum <strong>(Joan. XX)</strong>, et sicut
alius evangelista dicit: Tunc aperuit sensum ut
intelligerent Scripturas <strong>(Luc. XXIV)</strong>. Nonne hoc
erat Sapientiae, id est de Filio [Filii] Dei, procedentem
de semetipso dare vel proferre Spiritum suum,
Spiritum sanctum, et ostendere verba sua? Item in
eodem libro scriptum est: Sapientia aedificavit
sibi domum, excidit columnas septem <strong>(Prov. IX)</strong>.
Quid hoc est dicere, nisi quia Verbum Dei, Filius
Dei naturam assumpsit, sive corpus humanum, et
eidem assumpto homini sanctum infudit septiformem
<nobr><sub></sub></nobr> Spiritum? Haec idcirco dicimus, quia fuere
nonnulli maxime Graecorum, qui dicerent a solo Patre
et non etiam a Filio procedere hunc Spiritum
sanctum, quos tamen sancta Romana Ecclesia, Latinae
Ecclesiae columna, jamdudum per multa consilia,
luce coruscans evangelica et super petram fidei
firmiter stans fundata, sic reverberavit, concentorem
ex ipsis Graecis habens Athanasium catholicum
atque orthodoxum, ut jam non sit nobis necesse
quidquam addere, nisi quia spontaneum in sermonibus
nostris huic processioni offerimus obsequium,
et in scribendo de hujusmodi quoddam dulce in palato
cordis ruminamus delectamentum. Tunc autem
delectamentum hoc duplicatur, et spectatorem tantae
<nobr><sub></sub></nobr> processionis laetificat abundantius, si cum auctoritate
Scripturarum ratio quoque suppeditat, ut non
dubitet intima fides, quod non minus a Filio, quam
a Patre, hic amborum Spiritus procedat, Deus ex
Deo, non differens in substantia, par ambobus in
majestate, non par in gloria. Igitur ut de ipsa processione
utiliter delectemur, et delectabiliter utilia
loquamur, dicendum in primis quot sint et qui sint
modi processionis ejusdem sancti Spiritus.</p>
<br> <h4><center>CAPUT XVIII. </center></h4>
<p><em>Ad eamdem veritatis rationem multum illud valere
quod ait Filius nocte illa qua tradebatur: Sed
ego veritatem dico vobis, expedit vobis ut ego vadam;
si enim non abiero, Paracletus non veniet ad vos;
si autem abiero, mittam eum ad vos.</em></p>
<p>Jam quidem longe superius praelibatum est, sed
<nobr><sub></sub></nobr> nunc repeti, et latius explanari causa postulat, quia
processio sancti Spiritus tribus effecta est modis
secundum Scripturas veritatis. Primo, ut in principio,
id est in Filio, sive per Filium crearentur
omnia, inter quae ubi dictum est: Et Spiritus Dei
ferebatur super aquas, maxima atque pulcherrima
narratur facta esse creatura, lux intellectualis,
scilicet creatura angelica. Secundo, ut spiritualibus
donis humana exornaretur creatura, inter quae maximum
est illud quod locutus est per prophetas. Tertio,
ut in poenitentiam et remissionem peccatorum daretur,
quod ante Christi adventum non fiebat. De isto
effectu processionis, quod est in remissionem peccatorum
dari, quis dubitet hoc <strong>14</strong> dicere, quia secundum
hunc modum Spiritus sanctus a Filio quoque
<nobr><sub></sub></nobr> procedit? Nam de illo quoque dato, quo Spiritus
idem divisiones gratiarum distribuit, postmodum
dicendum erit, quia nihilominus hoc etiam modo a
Filio procedit. De isto nunc dicere praestat quod est
in remissionem peccatorum dari, quo sine dato nullus
unquam hominum salvari potuit aut poterit. Hoc
ergo in primis libenter, ut spero, et efficaciter accipiet
auditor fidelis. Vado, inquit ipse Filius Dei,
ad eum qui me misit, et nemo ex vobis interrogat
me: Quo vadis. Sed quia haec locutus sum vobis, tristitia
implevit cor vestrum. Sed ego veritatem dico
vobis: expedit vobis ut ego vadam. Si enim non
abiero, Paracletus non veniet ad vos; si autem
abiero, mitam eum ad vos <strong>(Joan. XVI)</strong>. Scio quidem
et miror locum hunc a quibusdam magnis et sanctis
<nobr><sub></sub></nobr> Patribus sic esse tractatum, ut dicerent apostolos
Christi circa ipsum Dominum non potuisse habere
dilectionem spiritualem, nisi praesentia sui subtraheret
corporalem, atque hoc esse quod dicit: Si
enim non abiero, Paracletus non veniet ad vos;
si autem abiero, mittam eum ad vos. Denique
talis hujus praesentis capituli expositio, verticem
rei sive majestatem sacramenti de quo tunc agebatur
in illa sacratissima coena, non attingit; ut dicere
non dubitem, quia pro rei magnitudine seu pondere,
sensus iste bonus quidem, sed nimium videtur exilis.
Amplius autem et hoc dicere licet, quod non idcirco
factum est, quod hic praedixerat. Tristitia implevit
cor vestrum, quia corporalem sui praesentiam
<nobr><sub></sub></nobr> ascendens in coelum, abstulit ab oculis eorum,
imo et proinde magis gavisi sunt, sicut Lucas manifestius
narrat: Et factum est, inquiens, dum benediceret
illis, recessit ab eis, et ferebatur in coelum,
et ipsi adorantes regressi sunt in Jerusalem cum
gaudio magno <strong>(Luc. XXIV)</strong>. Unde ergo contristari
habebant, aut unde tristitia implevit cor vestrum?
Nimirum de morte ejus, de qua tandiu contristati
sunt, donec venit Maria Magdalene, resurrexisse
illum nuntians his, inquit Marcus, qui cum eo
fuerant lugentibus et flentibus <strong>(Marc. XVI)</strong>. Hoccine,
inquit, fuit ire ad Patrem, scilicet mori,
quoniam dixit: Et nunc vado ad eum qui misit
me. Plane hoc ad Patrem ire fuit, a quo et coronandus
erit gloria et honore propter eamdem passionem
<nobr><sub></sub></nobr> mortis <strong>(Hebr. II)</strong>. Annon et hoc evangelista
dicit in initio ejusdem sermonis? Sciens, inquit,
Jesus, quia venit ejus hora, ut transeat ex hoc
mundo ad Patrem <strong>(Joan. XIII)</strong>. Itemque: Sciens,
ait, quia omnia dedit ei Pater in manus, et quia a
Deo exivit, et ad Deum vadit <strong>(ibid.)</strong>.</p>
<br> <h4><center>CAPUT XIX. </center></h4>
<p><em>Item de eodem dicto, et quod Spiritus sanctus tunc
primum appellatus fuerit Paracletus, id est consolator,
eo quod sit ipse peccatorum remissio, quam
videlicet remissionem peccatorum non dabat prius,
nondum glorificato Jesu.</em></p>
<p>Igitur, ut aliquid dicamus dignum tanta gravitate
oris ipsius Domini, dicentis: Sed ego veritatem
dico vobis: expedit vobis <strong>(Joan. XVI)</strong>, simul et
<nobr><sub></sub></nobr> illud perpendere operae pretium est, quia nusquam
ante illam sacratissimam Coenam, in qua sermonem
hunc habuit, Spiritum sanctum Paracletum nuncupavit.
Eruditae mentis est, persentire causam nominis
hujus, scilicet Paracleti, quod Latine dicitur
<em>consolator.</em> Quam videlicet causam sentiens, simul
etiam percipiet, quia multum pertinuit ad rem, ut
tali in tempore potissimum (quod ante non fecerat,
neque per semetipsum, neque per prophetas) Spiritum
sanctum Paracletum nuncuparet. Quale enim
tunc erat tempus, vel quid illo tempore agebatur?
Tempus erat passionis, tempus glorificationis; etenim
hora ejus instabat, ut per mortis passionem
transiret de hoc mundo ad Patrem, et idcirco tali
transitu mox transiturus erat, ut acciperemus peccatorum
<nobr><sub></sub></nobr> remissionem. Neque enim aliter nobis peccata
remitterentur aut remittuntur, nisi per sanguinem
<nobr><sub></sub></nobr> ejus. Et quae, rogo, prima vel maxima est
sanctorum omnium consolatio, nisi peccatorum
remissio? Cum igitur dicit: Si enim non abiero,
Paracletus non veniet ad vos, sic intelligi vult ac
si dixisset: Si enim per passionem mortis non
transiero ex hoc mundo, neque vobis, neque antiquioribus,
neque venturis post vos, dabitur Spiritus
sanctus secundum hoc datum, quod est peccatorum
remissio. Quam propter causam recte dicitur et vere
est consolator. Cumque protinus subjungit: Si
autem abiero, mittam eum ad vos, hoc patenter
enuntiat, quod ab ipso procedat hic consolator. Hic
Spiritus sanctus peccatorum remissor et ipsa remissio.
Et quis, nisi infidelis, dubitare aut nescire
vellet, quod de ista persona, de isto Filio Dei, peccatorum
<nobr><sub></sub></nobr> nobis remissio processerit? Nonne hoc
ipsum nobis luce clarius facit veritas Evangelii, cum
ipse qui dixerat; si autem abiero, mittam eum
ad vos; postquam abiit, rediens et stans in medio
discipulorum suorum, insufflans et dicens, accipite
Spiritum sanctum; statim subjunxit, quorum
remiseritis peccata, remittuntur eis <strong>(Joan. XX)</strong>.
Et quidem Spiritus sanctus non est flatus corporeus,
verumtamen per hoc verbum quod dictum est,
insufflavit, duo haec nobis dat intelligi, et quod
ex ipso procedat ista paraclesis, et quod per hunc
Spiritum sanctum tam facile sit omnia peccata
dimitti, quam facile, cum vult, insufflare potest
aliquis. Succurrunt multa cum ratione famulantia
veritati huic, et idcirco, ut sermo prolixus minus
<nobr><sub></sub></nobr> fastidiosus sit, quasi respirandum est faciendo
finem praesentis libelli.</p>
<span class="text-blue-600 font-bold"