CAPUT PRIMUM. </center></h4>
<p><nobr><sub></sub></nobr> <em>De eo quod Salomon in parabolis loquitur: Turris
fortissima nomen Domini, ad ipsam currit justus
et exaltabitur et quod ille sit justus, qui ex fide
hujus nominis justificatur.</em></p>
<p>Spes nostra imo et corona spei nostrae tu es, o
<nobr><sub></sub></nobr> nomen Domini, nomen Patris, et Filii, et Spiritus
sancti; corona, inquam, spei, sicut propheta dicit:
Domine, excelsum est brachium tuum, Deus Sabaoth,
corona spei, quae ornata est gloria. Quid enim aliud
quam te speramus, aut sperare debemus, dum
loquendo et scribendo nomen tuum praedicamus et
<nobr><sub></sub></nobr> glorificamus? quid, inquam, aliud sperare debemus,
nisi quod diligentes nomen tuum, in te gloriabimur?
Nam gloriabuntur in te, ait Psalmista, omnes qui
diligunt nomen tuum <strong>(Psal. V)</strong>, et Sapientia dicit:
Turris fortissima nomen Domini, ad ipsam currit
justus, et exaltabitur <strong>(Prov. XVIII)</strong>. Quis vero justus,
vel unde justus? nunquid ex operibus? Nempe si de
operibus agitur, refragatur Psalmista dicens: Quia
non justificabitur in conspectu tuo omnis vivens
<strong>(Psal. CXLII)</strong>, consonante Apostolo cum dicit:
Quia ex operibus non justificabitur omnis caro
coram illo <strong>(Rom. III; Habac. II)</strong>. Unde ergo justus?
ex fide, quia scriptum est: Justus autem ex fide
vivit, Abraham ex fide justificatus, sicut Scriptura
dicit: Credidit Abraham Deo, et reputatum est
<nobr><sub></sub></nobr> illi ad justitiam <strong>(Gen. XV; Rom. IV)</strong>; deinde, sicut
memoravimus, mysterium sanctae Trinitatis in tribus
angelis videre et suscipere meruit. Et nos igitur in
hac spe justitiae glorificemus te, o nomen Domini,
<strong>44</strong> et hoc nobis sit currere ad turrim fortissimam et
exaltari, quod fidelem contendimus aedificare sermonem
super fundamentum fidei, taliter ut turris esse
possit in auxilio opportuno, spesque ista firma sit.</p>
<br> <h4><center>CAPUT II. </center></h4>
<p><em>De eo quod ad Moysen incipiens loqui Deus: Haec,
inquit, dices filiis Israel: Dominus Deus patrum
vestrorum, Deus Abraham, et Deus Isaac, et Deus
Jacob, misit me ad vos, et de nomine Adonai,
quod nomen meum, ait, non indicavi eis.</em></p>
<p>Ad Moysen Deus incipiens loqui, sic inter caetera
dixit: Haec dices filiis Israel: Dominus Deus
<nobr><sub></sub></nobr> patrum nostrorum, Deus Abraham, et Deus Isaac,
et Deus Jacob, misit me ad vos; Hoc nomen mihi
est in aeternum <strong>(Exod. III)</strong>. Et alibi ad eumdem dicit:
Ego Dominus qui apparui Abraham, et Isaac, et
Jacob in Deo omnipotente, et nomen meum Adonai
non indicavi eis <strong>(Exod. VI)</strong>. Illic subaudiendum
est, sicut indicabo tibi. Quamdam enim gratiam
spiritus sui tunc dabat Dominus Moysi, scilicet operationem
virtutum, quam non dederat sive indicaverat
patribus illis. Neque enim illi virtutes ejusmodi
operati sunt, sed sola fide gloriosi fuerunt. Hoc qui
perpendit, nimirum rite intelligit, hoc dictum, et
nomen meum Adonai non indicavi eis. Itemque
illud quod Isaias ubi praemisit: Ubi est qui eduxit
<nobr><sub></sub></nobr> eos de mari cum pastoribus gregis sui? Protinus
subjunxit: Ubi est qui posuit in medio ejus Spiritum
sancti sui? Et subinde: Spiritus Domini
ductor ejus fuit <strong>(Isa. LXIII)</strong>. Haec, inquam, rite
intelligit, qui hoc perpendit, quod Moyses pro ratione
vel necessitate temporis, quia non dimissurus erat
Pharao populum, nisi in manu forti, gratiam istam
accepit a Spiritu Domini, scilicet operationem virtutum,
quam Apostolus medio, scilicet quinto loco
ponit in ordine novem charismatum ejusdem Spiritus
sancti <strong>(I Cor. XII)</strong>. Nimirum per istam gratiam, per
operationem virtutum nomen suum Deus indicavit
Moysi et per Moysen omnibus nobis scilicet Adonai,
quod nos generaliter Dominum dicimus, ait beatus
Hieronymus. Hinc est illud quod Isaias loco supra
<nobr><sub></sub></nobr> memorato cum dixisset: Ubi est qui posuit in
medio ejus Spiritum sancti sui, ut aperiret qualem
Spiritus sancti operationem illic sic intelligi velit,
protinus ait: Qui eduxit ad dexteram Moysen
brachio majestatis suae, qui scidit aquas ante eos, ut
faceret sibi nomen sempiternum; qui eduxit eos per
abyssos, quasi equum in deserto non impingenter,
quasi animal in campo descendens. Et interposito,
quod jam supra diximus: Spiritus Domini ductor
ejus fuit. rursum ait: Sic adduxisti populum
tuum, ut faceres tibi nomen gloriae <strong>(Isa. LXIII)</strong>.</p>
<br> <h4><center>CAPUT III. </center></h4>
<p><em>Non fuisse diminutionem gloriae vel meriti patribus
illis, quod dixit: Et nomen meum Adonai non
indicavi eis.</em></p>
<p><nobr><sub></sub></nobr> Quid proinde dicemus? nunquid patres sancti,
Abraham, Isaac, et Jacob, pro eo minoris sunt gloriae
vel meriti quam Moyses, quia nomen suum Adonai
non indicavit eis, indicavit autem Moysi in conspectu
Pharaonis et Aegyptiorum caeterarumque
gentium per operationem virtutum. Unde Psalmista
canit: Tu es Deus qui facis mirabilia; notam
fecisti in populis virtutem tuam; redemisti in
brachio populum tuum, filios Jacob et Joseph
<strong>(Psal. LXXVI)</strong>. Et ipse Dominus ad Pharaonem:
Idcirco autem posui te, inquit, ut ostendam in te
fortitudinem meam, et narretur nomen meum in
universa terra? <strong>(Exod. IX.)</strong> Minime. Imo per hoc
pretiosior coram Deo in oculis nostris fulget eorum
magna fides, quod ejusmodi signis quae usque hodie
<nobr><sub></sub></nobr> Judaei petunt, sive linguis, quae non fidelibus, ait
Apostolus, sed infidelibus in signum sunt <strong>(I Cor. XIV)</strong>,
non indiguit ut cresceret. Hinc idem Apostolus memorata
ipsorum fide: Ideo, inquit, Deus non confunditur
vocari eorum Deus <strong>(Hebr. XI)</strong>. Et vere
non confunditur, quippe qui et ultro nomen hoc sibi
assumpsit, nomen ipsorum dicens, ut supra memoravimus:
Ego sum Deus Abraham, et Deus Isaac,
et Deus Jacob; hoc nomen mihi est in aeternum, et
hoc memoriale meum in generatione et generationem
<strong>(Exod. III)</strong>. Cum ergo dicit, et nomen meum Adonai
non indicavi eis, pulchrum subauditur, et tamen
fides eorum magna fuit. Econtra cum ecce nunc indicavero
populo huic nomen meum Adonai, denique:
<nobr><sub></sub></nobr> Nunc videbis quae facturus sum Pharaoni, per
manum enim fortem dimittet eos, et in manu robusta
ejiciet illos de terra sua <strong>(Exod. VI)</strong>, fides
eorum non magna erit, imo rebelles erunt et increduli,
et populus durae cervicis, in tantum ut tu quoque
exacerbatus ab illis, distinguere habeas in labiis
tuis et loqui sicut homo non magnae fidei. Jam
quippe sciebat Dominus, dicturum esse Moysen,
postquam indicasset nomen suum Adonai: Audite,
rebelles et increduli; num de petra hac aquam poterimus
vobis elicere? Quam culpam mox sententia
secuta est dicentis: Quia non credidistis mihi, ut
sanctificaretis me coram filiis Israel, non introducetis
hos populos in terram quam ego dabo eis <strong>(Num. XX)</strong>.
Haec idcirco dixerim, ut liquido constet, quia non
<nobr><sub></sub></nobr> diminutio est gloriae et honoris, sed dignitatis patribus
illis, quod dixit: Et nomen meum Adonai
non indicavi eis, imo et majoris esse meriti,
quod absque illo indicamento tanti nominis, non
visa tantarum operatione virtutum exivit Abraham
de terra sua, cum isti vix post tantarum
operationem virtutum crediderunt et secuti sint,
ut habitarent in terra sibi ab ipso data, praesertim
cum clamavissent ad Dominum et educerentur
de domo servitutis, de ergastulo Aegyptorum, de
fornace ferrea. Amplius autem et hoc mirandum de
homine, qui non viderat resurrectionem mortuorum,
sicut nec caeterarum acceperat operationem virtutum,
quia sicut meminit Apostolus: Fide obtulit Abraham
Isaac cum tentaretur, et unigenitum offerebat
<nobr><sub></sub></nobr> qui susceperat repromissiones ad quem dictum est:
Quia in Isaac vocabitur tibi semen <strong>(Hebr. XI; Rom.
IX; Gen. XXI; Galat. III)</strong>; arbitrans quod et a
mortuis suscitare potest Deus. Sed jam ad supra
dictum capitulum revertamur.</p>
<br> <h4><center>CAPUT IV. </center></h4>
<p><em>De eo quod Sadducaeis respondens Dominus pro resurrectione
mortuorum, congrue patrum istorum meminit,
dicente Deo: Ego sum Deus Abraham, et
Deus Isaac, et Deus Jacob, quo sic assumpsit:
Non est Deus mortuorum, sed vivorum, omnes
enim ei vivunt.</em></p>
<p>Haec, inquit, dices filiis Israel: Dominus Deus
patrum nostrorum, Deus Abraham, et Deus Isaac,
et Deus Jacob misit me ad vos <strong>(Exod. III)</strong>. Hujus
loci memor Dominus respondit tentantibus Sadducaeis,
<nobr><sub></sub></nobr> qui dicunt non esse resurrectionem: De
resurrectione mortuorum non legistis, quod dictum
est a Deo dicente vobis: Ego sum Deus Abraham,
et Deus Isaac, et Deus Jacob? Non est Deus mortuorum,
sed vivorum <strong>(Matth. XXII)</strong>.---Omnes enim
ei vivunt <strong>(Luc. XX)</strong>. De qua ejus responsione nonnulli
dubitare solent, quasi non satis fecerit pro
<strong>45</strong> astruenda resurrectione contra illorum sectam,
sive haereticam opinionem. Aiunt enim quod etiam
si mortui non resurgant, nihilominus vera et firma
sit sententia: Non est Deus mortuorum, sed vivorum;
omnes enim ei vivunt <strong>(ibid.)</strong>. Quid enim?
nunquid Petrus et Paulus quia nondum resurrexerunt,
non ei vivunt? nonne cum in corpore essent,
<nobr><sub></sub></nobr> cupiebant peregrinari a corpore <strong>(Philip. I)</strong>, et praesentes
esse ad Deum idcirco, ut verius viverent?
Haec quaestio difficilius solveretur, si Sadducaei sic
dicerent: Non esse resurrectionem corporum, ut
saltem spiritum sive animam post depositionem
corporis vivere faterentur: at illi neutrum fatentur.
Hinc est illud in Actibus apostolorum: Sciens
autem Paulus quia una pars esset Sadducaeorum et
altera Pharisaeorum, exclamavit in concilio: Viri
fratres, ego Pharisaeus sum, filius Pharisaeorum, de
spe et resurrectione mortuorum ego judicor. Et cum
haec dixisset, facta est dissensio inter Pharisaeos et
Sadducaeos, et soluta est multitudo. Sadducaei enim
dicunt non esse resurrectionem neque angelum;
Pharisaei autem utrumque confitentur. Factus est
<nobr><sub></sub></nobr> autem clamor magnus, et surgentes, quidam Pharisaeorum
clamabant, dicentes: Nihil mali invenimus
in homine isto. Quid si Spiritus ei locutus
est, aut angelus? <strong>(Act. XXIII.)</strong> Igitur quia Sadducaei
sic negabant resurrectionem corporum, ut nullam
post corpora crederent esse vitam animarum, pulchre
et rationabiliter Dominus sic asseruit, vitam
esse post corpora, ut simul assereret esse resurrectionem
corporum. Concesso namque, quod necessario
concedi oportebat, dixisse Deum: Ego sum
Deus Abraham, Deus Isaac, et Deus Jacob. (Pentateuchum
quippe Sadducaei suscipiebant), simulque
assumpta hac sententia, quae refelli non potest, non
est Deus mortuorum, sed vivorum, conclusio sequebatur,
esse resurrectionem mortuorum. Quia sicut
<nobr><sub></sub></nobr> inconveniens, imo et impium est dicere Deum mortuorum,
sic nihilominus absurdum est et impium
dicere Deum semivivorum sive Deum semimortuorum,
quod consequitur, si a viventibus animabus
corpora non resurgunt.</p>
<br> <h4><center>CAPUT V. </center></h4>
<p><em>De capitulo prophetae Osee: Et locutus sum, ait Dominus,
super prophetas, et in manu prophetarum
assimilatus sum, quomodo sancta Trinitas in istis
patribus assimilata fuerit, in Abraham Deus Pater,
in Isaac Deus Filius, in supplantatione Jacob Deus
Spiritus sanctus.</em></p>
<p>Laudare non sufficimus viros tam gloriosos, secundum
fidem parentes nostros Abraham, Isaac et
Jacob, quibus tam multam facit gloriam Trinitas
Deus, ut sub nominibus eorum, nomen suum designari
<nobr><sub></sub></nobr> dignaretur Pater, et Filius, et Spiritus sanctus.
Quod nomen manifeste nondum portare poterat
mundus. Revera tres isti sunt prophetae de quibus
maxime in Osee dixerit idem Deus: Et locutus sum
super prophetas, et ego visionem multiplicavi, et in
manu prophetarum assimilatus sum <strong>(Ose. XII)</strong>.
Dicendum ergo quamvis breviter quomodo vel quibus
rebus gestis in manu prophetae Abraham, Deus Pater,
et in manu prophetae Isaac, Deus Filius, et in manu
prophetae Jacob, cooperante matre Rebecca, Deus
Spiritus sanctus assimilatus sit. Abraham, <em>pater excelsus,</em>
Abraham, <em>pater multarum,</em> subauditur <em>gentium,</em>
interpretatur. Et quis pater veraciter excelsus,
nisi Deus Pater Domini nostri Jesu Christi, Pater
<nobr><sub></sub></nobr> misericordiarum, ut ait Apostolus, et Deus totius
consolationis? <strong>(II Cor. I.)</strong> Et quis veraciter pater
multarum gentium, nisi idem Deus per gratiam, Pater
omnium nostrum ex quacunque gente credentium?
Hic antiquam sibi conjunxit Ecclesiam. Etenim Ecclesia
secundum fidem ab initio usque ad nativitatem
Domini nostri Jesu Christi secundum carnem conjux
ejus exstitit, et hunc Filium virgo fidelis ex Spiritu
sancto conceptum illi peperit, longe ante promissum
diu exspectatum. Nonne huic simile fuit, quod Abraham
ex sterili conjuge Sara, diu exspectatum unigenitum
Isaac in senectute suscepit? Denique, in Sara,
quod nomen interpretatur <em>princeps,</em> recte intelligitur
fides, cujus principatus ante Deum magnus est. Et in
ancilla Agar, quod interpretatur <em>advena,</em> intelligitur
<nobr><sub></sub></nobr> lex quae prius in servitute generavit, et nihil ad perfectum
adduxit quam nasceretur secundum carnem
<strong>(Rom. XIII)</strong>. Dei Filius ex libertate fidei. Isaac <em>risus</em>
interpretatur; et quis talis risus, ut est Dominus
Jesus Christus Dei Filius? In nativitate et ante nativitatem
illius Isaac, in novissima promissione, riserunt
ambo parentes ejus, amplius autem mater,
quae nato illo dixit: Risum mihi fecit Deus, quicunque
audierit corridebit mihi <strong>(Gen. XXI)</strong>. Nonne
illud simile est huic quod nato Dei Filio ex utero
Virginis <strong>(Luc. I)</strong>, mater superna Jerusalem risit.
Risit enim, id est, cantavit gloriam Deo in excelsis,
et cantando gaudium suum, gaudium nostrum, risum
magnum hominibus bonae voluntatis evangelizavit.
Huic proprio Filio suo Deus non pepercit, sed pro
<nobr><sub></sub></nobr> nobis omnibus tradidit illum <strong>(Rom. VIII)</strong>, et ex
abundanti est astruere. Notum quippe est omnibus
quod per istum assimilatus fuerit in eo quod Abraham
illum suum unigenitum Deo jussus in holocaustum
obtulit <strong>(Gen. XXII)</strong>. Jacob <em>supplantator</em> interpretatur.
Et quis ita supplantator ut est Spiritus
sanctus? Nec enim indecens est Deo supplantationis
verbum, praesertim cum in psalmo scriptum est:
Exsurge, Domine, praeveni eum, et supplanta eum
<strong>(Psal. XVI)</strong>. Subauditur, populum Judaicum, ut
auferatur eis et aliis detur, non solum illud, quod
per similitudinem tenuerunt, dicendo: Et venient
Romani et tollent nostrum locum et gentem <strong>(Joan.
XI.)</strong>, verum etiam ea quae illorum praecipua sunt
adoptio filiorum, et gloria et testamentum, et legislatio,
<nobr><sub></sub></nobr> et obsequium, et promissa <strong>(Rom. XI)</strong>.</p>
<br> <h4><center>CAPUT VI. </center></h4>
<p><em>Item de consilio Rebeccae, quod ille ad utitem suscepit
effectum, quam recte intelligimus in eo assimilatam
esse Spiritus sancti gratiam, et de vestibus valde
bonis quibus illum induit et de versiculo psalmi:
Etegit nobis haereditatem suam, speciem Jacob
quem dilexit.</em></p>
<p>Igitur in consilio Rebeccae quod dedit filio suo Jacob,
et ille ad utilem suscepit effectum, assimilatum
esse recte intelligimus Spiritum sanctum. Ipsa namque
Rebecca in illo facto gratiam Spiritus sancti significat.
In duobus filiis ejus, quorum alter Esau
factus est, ait Scriptura, vir gnarus venandi, et
homo agricola; alter vero Jacob, vir simplex, et habitabat
in tabernaculis, Isaac amabat Esau eo quod
<nobr><sub></sub></nobr> de venationibus ejus vesceretur, et Rebecca diligebat
Jacob <strong>(Gen. XXV)</strong>. Exemplum sive experimentum
verax fuit Apostolo, ut diceret scribens ad Timotheum:
Exerce teipsum ad pietatem; nam corporalis
exercitatio ad modicum utilis est, pietas autem
ad omnia utilis est, promissionem habens vitae, quae
nunc est et futurae <strong>(I Tim. VI)</strong>. Corporali namque
exercitatione seipsum exercebat Esau, et haec illi
sicut ad modicum fuit utilis, ut magno ejulatu flenti
tandem diceret Isaac: In pinguedine terrae, et in
rore coeli desuper erit benedictio tua <strong>(Gen. XXVII)</strong>.
Quibus verbis promissionem utique accepit solius
vitae quae nunc est. Porro, pietas in qua Jacob seipsum
exercebat ad omnia utilis fuit promissionem
<nobr><sub></sub></nobr> <strong>46</strong> habens vitae nunc est in his verbis: Det tibi
Deus de rore coeli et de pinguedine terrae abundantiam
frumenti, vini et olei. Promissionem autem vitae
futurae in his quae sequuntur: Et serviant tibi populi,
et adorent te tribus. Esto dominus fratrum tuorum,
et incurventur ante te filii matris tuae. Qui
maledixerit tibi, sit ille maledictus, et qui benedixerit
tibi, benedictionibus repleatur. Tali namque
benedictione Christus qui est vita aeterna nasciturus
promittebatur de semine ejus. Quod vel quale fuit
illud consilium Rebeccae cum Jacob, in quo supra
diximus assimilatum fuisse Spiritum sanctum:
Nunc ergo acquiesce, fili mi, consiliis meis, etc.,
usque, et vestibus Esau valde bonis quas apud se
habebat domi, induit eum <strong>(Ibid.)</strong>. Vestes illae
<nobr><sub></sub></nobr> valde bonae, vestes erant sacerdotales, quas ideo
Scriptura vestes dixit Esau, quia primogenitus erat,
sed Rebecca illum tali functione dignum non esse
sciebat. Secundum mysterium, vestes cum quibus
benedici oportebat filium dignum, sunt illa charismata
Spiritus sancti quae ante commemoravimus ex Epistola
Pauli apostoli: sermo sapientiae, sermo scientiae,
fides, gratia sanitatum, operatio virtutum, prophetia,
discretio spirituum, genera linguarum, interpretatio
sermonum <strong>(I Cor. II)</strong>. Vestes hujusmodi
habebat et habet apud se domi, secundum similitudinem
Rebeccae, gratia Spiritus sancti. Quomodo
apud se domi? utique in potestate dandi sive dividendi,
sicut protinus ait idem Apostolus: Haec
autem omnia operatur unus atque idem Spiritus,
<nobr><sub></sub></nobr> dividens singulis prout vult <strong>(I Cor. XII)</strong>. Et primuni
quidem charismata haec divisit, prout volvit, electioni
illius populi Israelitici; deinde vero electioni
gentium, facta commutatione secundum similitudinem
illorum geminorum, sicut et in psalmis scriptum
est: Elegit nobis haereditatem suam, speciem Jacob
quem dilexit <strong>(Psal. XLVI)</strong>. Haec enim dicens,
mittit nos ad nostram historiam. Quia sicut Esau,
qui prior natu erat, a Deo reprobatus est, et Jacob
dilectus, sic Israeliticus populus, qui prius quadam
familiaritate Deo acceptabilis erat, postmodum est
rejectus, gentes vero quae nullam ejus cognitionem
in primis habuerunt, ejus benedictiones meruerunt
vel receperunt, hoc est quod dicit speciem Jacob, id
est, secundum similitudinem Jacob quem dilexit.
<nobr><sub></sub></nobr> Esau autem, ait ipse in Malachia, odio habui
<strong>(Malach. I)</strong>.</p>
<br> <h4><center>CAPUT VII. </center></h4>
<p><em>De charismatibus Spiritus sancti, per illas vestes bonas
figuratis, et de mystica caligine oculorum Isaac
benedicentis, et de eo quod dixit Moyses: Aut dimitte
eis hanc noxam, aut dele me de libro tuo quem
scripsisti.</em></p>
<p>Cum illis vestibus valde bonis, consilio Rebeccae
matris ingressus est Jacob ad Patrem Isaac, jam non
videntem, ut acciperet benedictionem. Neque enim
propter illas vestes benedictionem haereditate possideret
nisi etiam introgressus ad patrem, sicut jam
dictum est, non videntem, verba benedictionis ex
<nobr><sub></sub></nobr> Ipsius ore accepisset. Similiter cum supradictis
sancti Spiritus charismatibus omnis vir simplex
habitans in tabernaculis, omnis vir fidelis spem habens
in verbo promissionis, qualium ex optimis unus
erat Moyses, qui hanc ipsam scripturam mysticam
scripsit, ingressus est ingressu fidei, cui omnia praesentia
sunt, ad Christum Dei Filium, quasi non videntem,
id est, in cruce morientem, ubi lumina
regia, lumina risum et gaudium secundum nomen
Isaac, diligentibus se insinuantia, caligine mortis
obscurata fuerunt, ut acciperet remissionem peccatorum.
Neque enim per charismata illa talem benedictionem,
scilicet peccatorum remissionem quisquam
accipere potuisset, nisi hic noster Isaac, clausis in
morte oculis, jam dedisset. Hoc sciens idem Moyses
<nobr><sub></sub></nobr> fidelissimus in tota domo ejus taliter locutus est:
Aut dimitte eis hanc noxam, aut si non facis, dele
me de libro tuo quem scripsisti <strong>(Num. XII)</strong>. Idem:
Praecipis ut educam populum istum et non indicas
mihi quem missurus es mecum <strong>(Exod. XXXII.)</strong>,
praesertim cum dixeris: Novi te ex nomine, et invenisti
gratiam coram me. Ac deinceps: Si non
tu ipse praecedas, ne educas nos de loco isto <strong>(Exod.
XXXIII)</strong>. De isto capitulo, ut verbis loquar Apostoli,
grandis nobis sermo, et interpretabilis ad dicendum,
quoniam, quod in pluribus verum est, imbecilles,
ait, facti estis ad audiendum <strong>(Hebr. V)</strong>. Parvuli
enim sunt, hodieque quamplurimi, quia nondum
cognoverunt illa cognitione, quae perfectorum est,
gratiam Domini nostri Jesu Christi. Interrogemus
<nobr><sub></sub></nobr> ergo fidelissimum Moysen. Quis est sermo iste quem
tu locutus es: Aut dimitte eis hanc noxam, aut
dele me de libro tuo quem scripsisti. Cum hoc percunctatus
fueris, puta quod tibi respondeat verbis
hujuscemodi, verbis viri ejusdem fidei, verbis fidelis
David: Afflictus sum et humiliatus sum nimis, rugiebam
a gemitu cordis mei. Statimque conversus
ad Dominum: Domine, inquit, ante te omne desiderium
meum, et gemitus meus a te non est absconditus
<strong>(Psal. XXXVII)</strong>. Hoc denique dixisse congruit
non soli David, verum etiam omnibus sanctis. Omnium
quippe desiderium erat unum desiderium gemituosum,
nasci Christum, venire Salvatorem Dei
Filium, ad dandam benedictionem, ad dandum Spiritum
sanctum in remissionem peccatorum, hoc erat
<nobr><sub></sub></nobr> illud desiderium. Hinc idem Jacob ad filium suum
Joseph: Benedictiones, inquit, patris tui confortatae
sunt benedictionibus patrum ejus, donec veniret
desiderium collium aeternorum <strong>(Gen. XLXIX)</strong>. Rugiens
igitur Moyses a gemitu cordis sui secundum hoc
desiderium: Aut dimitte, inquit, eis, hanc noxam,
aut dele me de libro tuo quem scripsisti. Quid est
dicere? si non dimiseris, si propter peccatum eorum
promissionem tuam implere desieris, ut deletis illis,
non veniat semen quod Abrahae promisisti, unum
est ac si deleas, et plane consequitur, ut deleas me
de libro tuo quem scripsisti. Nullus enim nisi ille
venerit salvari poterit, proinde si non tu ipse praecedas,
ne educas nos de loco isto. Quo enim nobis
<nobr><sub></sub></nobr> intrare in terram aliquam, nisi ex populo illo secundum
promissionem tuam nascatur qui nos inducat in
vitam aeternam.</p>
<br> <h4><center>CAPUT VIII. </center></h4>
<p><em>Item de charismatibus Spiritus sancti, et quod benedictio,
qua noster Isaac nos benedixit, gratia sit
Spiritus sancti ex ipso procedentis; et contra Monothelitas
de mysterio illo mirabili, quod Isaac non
ei, cui ipse voluit, sed ei benedixit quem Rebecca
mater benedictum esse maluit.</em></p>
<p>Omnium charismatum jam supradictorum optima
est odorifera fides, et haec maxime juvit, maxime
provexit omnes, quos Spiritus sanctus secundum
jam dictam similitudinem. Rebeccae donis suis, tanquam
<nobr><sub></sub></nobr> vestibus valde bonis, induere dignatus est,
quem Scriptura taliter commendavit, ut diceret:
Statimque ut sensit vestimentorum ejus fragrantiam,
benedicens ait: Ecce odor filii mei sicut odor agri
pleni, cui benedixit Dominus <strong>(Gen. XXVII)</strong>, mysterium
magis placet, scilicet sacramentum fidei, quia
ipsa est quae suaviorum inter omnia charismata Spiritus
sancti reddere solet nostro sancto Isaac Filio Dei,
ut viscera sua continere non possit, quin abundantiam
effundat tantae, tamque necessariae benedictionis,
tantae gratiae Spiritus sancti, quae est remissio peccatorum,
quae <strong>47</strong> de ipso procedit. Factumque est
mysterio mirabili, ut non benediceret ei, cui ipse voluit,
sed ei quem Rebecca mater benedictum esse maluit.
Nonne mysterium in hoc fuit evangelicae sive catholicae
<nobr><sub></sub></nobr> veritatis, quia in uno eodemque Domino nostro
Jesu Christo, sicut duas naturas sive substantias, ita
duas voluntates, duas praedicamus operationes, alteram
divinitatis, alteram humanitatis? Hoc enim fidei
ratio sapit, et multa sunt experimenta in verbis ipsius
Domini nostri. Exempli gratia, cum secundum
voluntatem humanae infirmitatis dixisset: Nunc
anima mea turbata est, et quid dicam? Pater, salvifica
me ex hora hac, protinus secundum voluntatem
divinitatis sibimet obvians dixit: Sed propterea
veni in horam hanc, ut non salvificer ex ea, sed
mortem patiar. Pater, clarifica tuum nomen <strong>(Joan.
XII)</strong>. Similiter secundum voluntatem humanitatis
videns civitatem, flevit super illam; voluisset enim
illam salvam fieri, unde dixit: Jerusalem, Jerusalem,
<nobr><sub></sub></nobr> quoties volui congregare filios tuos, quemadmodum
gallina congregat pullos suos sub alas, et
noluisti <strong>(Matth. XXIII)</strong>. Secundum vero voluntatem
divinitatis, facto de restibus funiculo, omnes de
templo ejecit, dicto quoque exprimens, quid facto
significaret: Amen dico vobis, ait, quia auferetur
a vobis regnum Dei, et dabitur genti facienti fructus
ejus <strong>(Matth. XXI)</strong>. Multa hic dici poterant contra
errorem Eutychetis sive monothelitarum haeresim,
sed nos, quia proposito tenemur, meminisse contenti
duarum in Christo voluntatum sive operationum,
pro similitudine Isaac, quia non illi cui voluit, sed
illi cui noluit benedixit, coepta prosequamur.</p>
<br> <h4><center>CAPUT IX.<nobr><sub></sub></nobr>  </center></h4>
<p><em>De operatione virtutum, quae magna est inter charismata
Spiritus sancti quod secundum illam dictum
sit: Et non surrexit propheta ultra in Israel, quem
nosset Dominus facie ad faciem, et quod virtutes
operari, hoc fuerit indicare nomen Adonai.</em></p>
<p>De operatione virtutum, quae gratia magna est in
divisionibus gratiarum Spiritus sancti, superius
loqui coepimus, simul memores illius dicti: Ego
Dominus qui apparui Abraham, Isaac, et Jacob, in
Deo omnipotente, et nomen Adonai non indicavi eis
<strong>(Exod. VI)</strong>. Post illa quae hinc jam diximus adhuc
dicere superest, quia secundum gratiam istam merito
magnificus habetur Moyses, ita ut de illo Scriptura
dicat: Et non surrexit propheta ultra in
<nobr><sub></sub></nobr> Israel sicut Moyses, quem nosset Dominus facie ad
faciem. Sequitur enim: In omnibus signis atque
portentis quae misit per eum ut faceret in terra Aegypti
Pharaoni, et omnibus servis ejus, universaeque
terrae illius, et cunctam manum robustam, magnaque
mirabilia, quae fecit Moyses coram universo
Israel <strong>(Deut. XXXIV)</strong>. Secundum ergo gratiam istam,
scilicet secundum operationem virtutum, et non secundum
omnimodam Spiritus sancti gratiam, dictum
hoc intelligi oportet: Et non surrexit propheta
ultra in Israel, sicut Moyses. Alioqui repugnans
esse videbitur vel illi sententiae quam de uno dixit
Dominus: Amen dico vobis, non surrexit inter
natos mulierum major Joanne Baptista <strong>(Matth. XI)</strong>.
Proinde notandum quod non ita scriptum est: Et
<nobr><sub></sub></nobr> non surrexit ultra propheta tantus ut Moyses, sed:
sicut Moyses, determinata etiam qualitate sive
modo surrectionis, quo ille surrexit, dicendo in
omnibus signis atque portentis. Nam revera secundum
hunc modum nec ipse Joannes, nec alius quisquam
surrexit sicut Moyses. De quo videlicet Joanne
sic in Evangelio scriptum est: Et multi venerunt
ad Jesum et dicebant: Quia Joannes quidem
signum fecit nullum. Omnia autem quae dixit Joannes
de hoc, vera erant <strong>(Joan. X)</strong>. Forte dicit aliquis:
Quid agis de magno propheta Domino nostro
Jesu Christo? Nonne saltem ille propheta surrexit
in Israel sicut Moyses? nonne de illo sic dixit et
scripsit Moyses? Prophetam de gente tua et de
fratribus tuis, sicut me suscitabit tibi Dominus Deus
<nobr><sub></sub></nobr> tuus <strong>(Deut. XVIII)</strong>. Ad haec, inquam, nimirum si
de magnitudine quaeritur, sicut veraciter plus quam
Jona et plus quam Salomon hic, ita et plus quam
Moyses <strong>(Matth. XII)</strong>. Verumtamen apud curiosos
homines, non hic sicut Moyses. Unde cum multa
mira faceret, cum etiam de paucis panibus multa
millia satiasset, et diceret eis: Hoc est opus Dei
ut credatis in eum quem ille misit. Dixerunt ei:
Quod ergo tu facis signum, ut videamus et credamus
tibi? quid operaris? Patres nostri manducaverunt
manna in deserto <strong>(Joan. VI)</strong>. Denique quidquid
fecisset aut facere vellet, non esset eis sicut Moyses,
nisi eorum et curiosos oculos ejusmodi miraculis
pasceret et otiosos ventres semper cibo impleret.
<nobr><sub></sub></nobr> Itaque quod dixerat Moyses: Prophetam de gente
tua et de fratribus tuis sicut me suscitabit tibi Dominus
Deus tuus, pro veritate naturae humanae
dictum, recte intelligitur, quia futurum erat, et revera
sic factum est, ut Filius Dei secundum hanc fieret
sicut Moyses, id est verus homo, sicut in Job scriptum
est, et nos meminimus longe superius: Si
fuerit pro eo angelus, loquens unus de millibus
<strong>(Job. XXXIII)</strong>. Nam in caeteris longe hic plus quam
Moyses. Et de charismatibus Spiritus sancti coeptum
sermonem peragamus, multa bona, secundum omnes
ejusdem Spiritus sancti operationes, sive ministrationes
operatus est, excepto quod genera linguarum
ore proprio non exercuit, quam Spiritus sancti gratiam
postmodum apostolis suis dedit, et insuper remissionem
<nobr><sub></sub></nobr> peccatorum, per eumdem Spiritum sanctum
solus operatus est.</p>
<br> <h4><center>CAPUT X. </center></h4>
<p><em>Item de illa gratia Spiritus sancti, quae est operatio
virtutum, quomodo illam malefici coram Pharaone
aemulati sunt, et non valentes subsistere, dixerunt:
Digitus Dei est hic.</em></p>
<p>Praeclaram Spiritus sancti gratiam, scilicet operationem
virtutum, qua Moyses in veritate magnus
fuit aemulator, nunc usque spiritus mendacii, sicut
jam tunc coram Pharaone aemulatus est quoad usque
potuit, sicut scriptum est: Dum enim projecisset
virgam, et versa esset in colubrum. Et iterum:
Cum percussisset virga aquam fluminis, et versa
esset in sanguinem, ac: Cum tertio extendisset
<nobr><sub></sub></nobr> manum super aquas Aegypti, et ascendissent ranae,
et operuissent terram, fecerunt malefici per incantationes
suas similiter, sed erat mendacium in
visu, quia non erat veritas in sensu. Quando ventum
est ad ciniphes, ut percusso pulvere terrae, essent
ciniphes tam in hominibus quam in jumentis, non
solum importunae visu, verum etiam mordaciter
molestae in sensu, non potuerunt stare malefici, et
dixerunt: Digitus Dei est hic <strong>(Exod. VII, VIII)</strong>.
Unde miramur, quod efficaciam istam Spiritus sancti,
scilicet operationem virtutum scierunt homines
ejusmodi nominare digitum Dei, sicut et illud miramur
unde scierit Nabuchodonosor nominare Filium
Dei. Dixit enim: Ecce ego video viros quatuor
solutos et ambulantes in medio ignis, et species
<nobr><sub></sub></nobr> quarti similis Filio Dei <strong>(Daniel. III)</strong>. Sicut illic,
operantibus magis illis, hanc potentiam digiti Dei,
scilicet operationem virtutum, aemulatus est spiritus
<strong>48</strong> mendacii, ita et maxime in illo iniquo aemulabitur,
cujus est adventus, ait Apostolus secundum
operationem Satanae in omni virtute et signis et
prodigiis mendacibus et in omni seductione iniquitatis,
his qui pereunt, eo quod charitatem veritatis non
receperunt, ut salvi fierent, et ideo mittet illis Deus
operationem erroris, ut credant mendacio et judicentur
omnes qui non crediderunt veritati, sed consenserunt
iniquitati <strong>(II Thess. II)</strong>. Nisi enim Pharaoni
illi similes fuissent, et, ut verbis utar ejusdem
Apostoli, nisi veritatem Dei in injustitia detinuissent,
<nobr><sub></sub></nobr> quia quod notum est Dei, manifestum est illis
<strong>(Rom. I)</strong>. Nisi, inquam, propositum haberent penetrare
domos et captivas ducere mulierculas, id
est, animas miseras oneratas peccatis secundum
similitudinem illius Pharaonis, cui propositum fuit
Dominum nescire et Israelem non dimittere, non
mitteret eis, non permitteret ad eos venire Dominus
spiritum mendacii, homines mendaces, resistentes
digito Dei, contradicentes quoad possunt sancto Spiritui,
similes magis illis, unde et protinus dicit:
Quemadmodum autem Jannes et Mambres restiterunt
Moysi, ita et hi resistunt veritati? <strong>(Tim. III.)</strong>
Et quid tandem, insipientia, inquit, eorum, erit manifesta
omnibus, sicut et illorum fuit.</p>
<br> <h4><center>CAPUT XI.<nobr><sub></sub></nobr>  </center></h4>
<p><em>De trina benedictione nominis Domini, quam Dominus
peracto tabernaculo mandavit Moysi, dicens:
Sic benedicetis filiis Israel, et de eo quod ait:
Invocabunt nomen meum super filios Israel, et
ego benedicam eis.</em></p>
<p>Post exitum Israel de Aegypto, peracto tabernaculo
et praescripta lege caeremoniarum: Locutus est
Dominus ad Moysen, dicens: Loquere ad Aaron, et
ad filios ejus: Sic benedicetis filiis Israel, et dicetis
eis: Benedicat tibi Dominus, et custodiat te; ostendat
Dominus faciem suam tibi, et misereatur tui;
convertat Dominus vultum suum ad te, et det tibi
pacem. Invocabunt nomen meum super filios Israel,
et ego benedicam eis <strong>(Num. VI)</strong>. Hic quoque abscondit
Moyses faciem suam et positum habet velamen
<nobr><sub></sub></nobr> super eam, sed in Christo, ait Apostolus, idipsum
velamen evacuatur <strong>(II Cor. III)</strong>. Quomodo
in ipso Christo evacuatur? Euntes, inquit, docete
omnes gentes, baptizantes eos in nomine Patris, et
Filii, et Spiritus sancti <strong>(Matth. XXVIII)</strong>. Quidnam
est praeeunte doctrina baptizare gentes, nisi benedicere
filios Israel? Denique ex quacunque gente, sive
natione in Christum credentes, propter hoc ipsum,
quia credunt, ipsi sunt filii Israel, sicut et filii Abrahae.
Ergo tertio hic repetitum nomen Domini in
Verbo benedictionis, incredulo quidem Judaeo partim
velatum est, quia non sic distinctum sive expressum
est: Benedicat tibi Dominus Pater, ostendat
tibi faciem suam Dominus Filius, convertat
vultum suum ad te Dominus Spiritus sanctus. Neque
<nobr><sub></sub></nobr> enim intendere potuissent filii Israel in faciem
Moysi <strong>(Exod. XXXIV)</strong>, sic expressa gloria vultus
ejus, sed ut jam dictum est, in Christo revelatur
<strong>(II Cor. III)</strong>. Filii namque Aaron summi Sacerdotis,
apostoli et sacerdotes sunt magni Pontificis,
qui penetravit coelos Jesu Christi <strong>(Hebr. IV)</strong>,
ipsorum est benedicere sub trino nomine Domini,
id est baptizare in nomine Patris, et Filii, et Spiritus
sancti, sic tamen ut sciant se non datores, sed
ministros esse benedictionis. Hoc est quod protinus
dicit: Invocabunt nomen meum super filios Israel,
et ego benedicam eis. Quapropter providus Apostolus
scribens ad Corinthios dicit: Nunquid Paulus
pro vobis crucifixus est, aut in nomine Pauli
<nobr><sub></sub></nobr> baptizati estis? <strong>(I Cor. I.)</strong> Item: Cum dicit quis:
Ego quidem sum Pauli, alius ego Apollo, alius vero
ego Cephae; nonne homines estis? quid igitur est Apollo?
quid vero Paulus? Ministri ejus cui credidistis,
et unicuique sicut Dominus dedit. Ego plantavi,
Apollo rigavit, sed Deus incrementum dedit. Itaque
neque qui plantat est aliquid, neque qui rigat, sed
qui incrementum dat Deus <strong>(I Cor. III)</strong>. Nimirum
hoc sapere haec auctoritas veritatis exigit, qua dicit:
Invocabunt nomen meum super filios Israel, et ego
benedicam eis.</p>
<br> <h4><center>CAPUT XII. </center></h4>
<p><em>De benedictione qua benedixit Jacob Joseph filio suo
sub trina invocatione sancti nominis, Deus in cujus
conspectu ambulaverunt patres mei, Deus qui pascit
me ab adolescentia mea, angelus qui eruit me de
</em><nobr><sub></sub></nobr> <em>cunctis malis, et quod ille angelus persona sit Filii.</em></p>
<p>Pene praeteriit me et retro relictus est quidam
locus agri hujus, in quo thesaurum hunc absconditum
esse jam saepe diximus, id est, Scripturae hujus
sacrosanctae, in qua sanctae Trinitatis mysterium mirabiliter
et splendere et latere nunc usque praedicamus,
et in inventione ejus oppido laetamur, dicentes
cum Psalmista: Laetabor ego super eloquia tua,
sicut qui invenit spolia multa <strong>(Psal. CXVIII)</strong>.
Cum aegrotaret in Aegypto Pater Israel, et hoc audito,
ire perrexisset Joseph, assumptis duobus filiis
suis, Manasse et Ephraim, postmodum ita scriptum
est: Benedixitque Joseph filio suo, et ait: Deus,
in cujus conspectu ambulaverunt patres mei, Abraham,
et Isaac; Deus, qui pascit me ab adolescentia
<nobr><sub></sub></nobr> mea usque in praesentem diem; angelus qui eruit me
de cunctis malis benedicat pueris istis <strong>(Gen. XLVIII)</strong>.
Sic incipiens, benedixit primum duos filios Joseph,
et deinde duodecim filios suos, singulos benedictionibus
propriis. Semel dixit: Deus in cujus conspectu
ambulaverunt patres mei, et secundo: Deus
qui pascit me ab adolescentia mea, tertio autem:
Angelus qui eruit me de cunctis malis. Et quis
est ille angelus qui eruit eum de cunctis malis, nisi
angelus magni consilii, Deus Dei Filius? <strong>(Isa. IX)</strong>.
Ista namque persona ne dubites quod significetur
nomine angeli qui eruit me, ait, de cunctis malis,
ista, inquam, persona in initio malorum cunctorum
apparuit ei, quando fugiebat Esau fratrem suum dicentem:
Venient dies luctus patris mei, ut occidam
<nobr><sub></sub></nobr> Jacob fratrem meum <strong>(Gen. XXVII)</strong>. Quomodo illi apparuit?
vel quibus ex indiciis dignosci potest quod
haec persona, scilicet Filius Dei, fuerit qui illi apparuit?
Ait Scriptura: Cumque venisset ad quemdam
locum et vellet in eo requiescere post solis
occubitum,
tulit de lapidibus qui jacebant, et supponens
capiti suo, dormivit in eodem loco. Viditque in
somnis scalam super terram, angelos quoque Dei
ascendentes et descendentes per eam, et Dominum
innixum scalae dicentem sibi: Ego sum Dominus
Deus Abraham patris tui, et Deus Isaac, et caetera
usque: Et ero custos tuus quocunque perrexeris
<strong>(Gen. XXVIII)</strong>. Denique magnum hic est Filii Dei
Sacramentum si rite scalam agnoscis, si quid sit Dominum
<nobr><sub></sub></nobr> scalae innixum rite perpendis. Siquidem salvo
morali intellectu, quo dicere possumus scalam esse
vitae nostrae profectum, et scalae hujus latera, nostrum
corpus et animam, gradus autem ejusdem scalae,
diversarum esse ascensiones virtutum, salvo,
inquam, hoc morali intellectu, generatio Domini
nostri Jesu Christi per scalam illam debet intelligi,
cujus quasi duo latera sunt duo patriarchae magni
scribente Evangelista: Liber generationis Jesu Christi,
Filii David, Filii Abraham <strong>(Matth. I)</strong>. Ad istos
<strong>49</strong> namque patres Deus eumdem Christum nasci de
semine eorum cum juramento repromisit <strong>(Gen. XLIII)</strong>.
Quomodo supremo gradu scalae Dominus innixus
fuit? Ita nimirum ut pupillus, id est absque patre secundum
carnem natus, in hoc saeculo, opus haberet
<nobr><sub></sub></nobr> adoptivo patre et nutritio Joseph. Igitur angelus
qui eruit me, ait Jacob, de cunctis malis, ipse est
Deus Dei Filius ac proinde quia taliter oravit, tertio
Deum nominans, palam constat quia sanctam Trinitatem
invocavit.</p>
<br> <h4><center>CAPUT XIII. </center></h4>
<p><em>Quod oportuerit in illis antiquorum benedictionibus
taceri relativa nomina, quae sunt Pater et Filius,
et Spiritus sanctus, et sermonem claudi, ut non sic
aperte benedicerent sicut nunc benedicimus, vel
baptizamus in nomine Patris, et Filii et Spiritus
sancti, et de eo quod scriptum est in Isaia: Evit
vobis visio omnium sicut verba libri sigillati.</em></p>
<p>Cum igitur in nomine Patris, et Filii, et Spiritus
sancti baptizamur, sive benedicimur, non est hoc
recens quod agitur, quia sic fere antiquo quoque
<nobr><sub></sub></nobr> tempore in lege, imo et ante legem benedicebantur,
tacitis tantummodo pro temporis necessitate relativis
nominibus, quae sunt Pater, et Filius et Spiritus
sanctus. Oportebat enim ut sermo clauderetur,
imo et signaretur. Hoc etenim quidam eorum, scilicet
prophetarum, ut facerent, jussum sibi fuisse
testantur. Isaias cum de isto nomine dixisset: Et
clamabant Seraphim, alter ad alterum, et dicebant:
Sanctus, sanctus, sanctus, Dominus Deus exercituum
<strong>(Isa. VI)</strong>. Et deinde de nomine nascituri Emmanuel,
et de vocabulo ejus: Accelera spolia detrahere;
festina praedari; plura fuisset locutus,
circa finem visionis hoc sibi jussum fuisse scribit:
Liga testimonium, signa legem in discipulis meis
<strong>(Isa. VIII)</strong>. Daniel quoque post visiones multas et
<nobr><sub></sub></nobr> maximas scribit hoc sibi fuisse praeceptum: Tu
autem, Daniel, claude sermones, et signa librum
usque ad tempus statutum. Et iterum: Vade,
Daniel, quia clausi sunt signatique sermones usque
ad tempus praefinitum. <strong>(Dan. XII)</strong>. Et quasi
quaereret Daniel, ut quid sunt haec scripta, si debent
esse clausa et signata, dictum est ad eum:
Pertransibunt plurimi, et multiplex erit scientia
<strong>(Matth. VII)</strong>. Nunquid vero solis istis, et non
etiam Moysi et prophetis omnibus hoc intimatum
fuit, expedire ut sub clausura et signaculo loquerentur?
Nam propter vel contra illos qui verba
sacramentorum coelestium, non sicut margaritas
honorarent, sed potius conculcarent, loquitur Isaias,
<nobr><sub></sub></nobr> et pro seipso et pro omnibus: Et erit vobis visio
omnium sicut verba libri signati, quem cum dederint
scienti litteras, dicent: Lege istum, et respondebit:
Non possum, signatus est enim, et caetera usque:
Peribit enim sapientia a sapientibus ejus, et intellectus
prudentium ejus abscondetur <strong>(Isa. XXIX)</strong>.
Moyses ergo, hactenus de mysterio locutus sanctae
Trinitatis, recte et opportune sermones clausit,
tantummodo relativa, sicut jam dictum est, supprimens
nomina Patris, et Filii, et Spiritus sancti.
Nec vero solummodo clausit, verum etiam signavit.
Quomodo signavit?</p>
<br> <h4><center>CAPUT XIV. </center></h4>
<p><em>De eo quod dictum est: Audi, Israel: Dominus Deus
tuus Deus unus est, et de eo quod protinus subjunxit
</em><nobr><sub></sub></nobr> <em>haec tria. Diliges Dominum Deum tuum ex toto
corde tuo, et ex tota anima tua, et ex tota fortitudine
tua, et quod dilectio trina sit et una: Non tres
dilectiones, sed dilectio una.</em></p>
<p>Audi, inquit, Israel: Dominus Deus tuus Deus
unus est <strong>(Deut. VI)</strong>. Nonne hoc dictum quasi clausi
libri signaculum est scienti litteras, scilicet Judaeo
profitenti se scire legem et prophetas, Cum enim
librum hunc ingeris illi, ut legat lectionem hanc pluraliter
sonantem: Faciamus hominem ad imaginem
et similitudinem nostram <strong>(Gen. I)</strong>, et rogas eum
ut trium personarum discretionem animadvertat,
in verbis istis quae protinus sequuntur: Et creavit
Deus hominem ad imaginem suam, ad imaginem
Dei creavit illum, masculum et feminam creavit eos,
benedixitque illis <strong>(ibid.)</strong>; cum, inquam, haec et
<nobr><sub></sub></nobr> caetera, quorum aliqua jam peragravimus, proponis
illi ad legendum sive ad intelligendum, dicit tibi:
Non possum taliter legere librum, signatus est
enim, habens signaculum hoc: Audi, Israel, Dominus
Deus tuus, Deus unus est. Tu autem vis ut
legam deos tres; hoc ne faciam vox ista prohibet.
Cum hoc dicit, signatus est: signatus est liber, verum
quidem ex parte dicit, quia sic sibi clausus et
signatus est. Verumtamen inexcusabilis est: Non
enim vidit, aut videre voluit Agnum quem vidit
Joannes, et nos per eamdem vidimus fidem, librum
aperientem et signacula ejus solventem: Ille agnus
solis credentibus, sicut caetera sacramenta, ita et
illud intelligibile fecit, quod tres personae sint et nihilominus
unus Deus sit. Hoc audivit verus Israel, et
<nobr><sub></sub></nobr> hoc audit semper quia non est Deus extra Deum, non
extra Patrem Filius, neque extra Filium Pater, sed
ego et Pater unum sumus <strong>(Joan. X)</strong>, ait Filius,
et ego in Patre et Pater in me est <strong>(Joan. XIV)</strong>, et
Spiritus sanctus quem Filius mittit, et qui a Patre
procedit <strong>(Joan. XV)</strong>, nusquam extra Patrem et
Filium procedit, quia videlicet haec una substantia
Trinitatis nequaquam circumscripta est, aut localis
neque aliud quodlibet accidens in illam substantiam
cadit, ut vel a semetipsa possit alterari, sicut alteratur
homo a semetipso, verbi gratia, quondam infans,
nunc autem puer aut juvenis, dudum senex,
nunc autem silicernius decrepitae aetatis. Dicit aliquis:
Unde exemplum, quo Deus et Trinitas in
<nobr><sub></sub></nobr> personis, et unitas in substantia possit intelligi? Ad
haec, inquam, nimirum ex eo quod Moyses protinus
subjunxit, sub velamine vultus sui. Praemisso namque:
Audi, Israel, Dominus Deus tuus, Deus unus
est, protinus ait: Diliges Dominum Deum tuum
ex toto corde tuo, et ex tota anima tua et ex tota
fortitudine tua <strong>(Deut. VI)</strong>. Et quidem littera ista
secundum septuaginta Interpretes, sicut et pleraque
Scripturae verba variantur, quorum translationem
apostoli et evangelistae interdum pro necessitate
temporis assumpserunt, ut testatur beatus Hieronymus.
Et hinc reor apud Lucam evangelistam
scripta esse quatuor haec: Diliges Dominum Deum
tuum ex toto corde tuo, et ex tota anima tua, et ex
omnibus viribus tuis, et ex tota mente tua <strong>(Luc. X)</strong>.
<nobr><sub></sub></nobr> Nam secundum hebraicam veritatem tantummodo
tria sunt haec: Diliges Dominum Deum tuum ex
toto corde tuo, et ex tota anima tua, et ex tota fortitudine
tua. Hinc igitur exemplum cape, o dilector
Trinitatis, cultor et amator unius Dei. Nonne
et dilectio ex toto corde tuo, et dilectio ex tota
anima tua, et dilectio <strong>50</strong> ex tota fortitudine tua,
dilectio est trina et una? Sic Deus tuus Israel, trinus
in personis, unus est in substantia. Sicut non
tres dilectiones, sed una, sic non tres dii, sed
unus.</p>
<br> <h4><center>CAPUT XV. </center></h4>
<p><em>Quod tres sint operationes unius dilectionis, quas
protinus Moyses subordinavit et quod prima operatio
respiciens ad id quod dixerat: Diliges ex
toto corde tuo, sic incipit: Eruntque verba haec
</em><nobr><sub></sub></nobr> <em>in corde tuo, et quod haec operatio vita sit contemplativa.</em></p>
<p>Sequamur hanc litteram et intendamus diligentius
praesenti loco in faciem Moysi gloriosam. Mox
enim ubi dixit: Audi, Israel, Dominus Deus tuus
Deus unus est, protinus adjunxit hoc quod jam
diximus: Diliges Dominum Deum tuum ex toto
corde tuo, et ex tota anima tua, et ex tota fortitudine
tua; sic volens intelligi tres personas unius
Dei, sicut tres sunt operationes unius dilectionis.
Sequamur ergo, quia vere hic est gaudium fidei,
sicut gaudium hominis pro inventione thesauri absconditi.
Singulas quippe operationes trinae dilectionis
continuo subordinavit, ut intelligas quia non
inaniter Israelem ad audiendum invitavit, quod Dominus
<nobr><sub></sub></nobr> Deus tuus, Deus unus sit. Haec denique sequitur
prima dilectionis operatio, respiciens ad id
quod dixerat: Diliges Dominum Deum tuum ex
toto corde tuo. Eruntque verba haec quae ego praecipio
tibi hodie in corde tuo, et narrabis ea filiis
tuis, et meditaberis sedens in domo tua, et ambulans
in itinere, dormiens atque consurgens, et ligabis
ea quasi signum in manu tua, eruntque et movebuntur
inter oculos tuos, scribesque ea in limine et
ostiis domus tuae, etc., usque: Cave diligenter
ne obliviscaris Dominum, qui eduxit te de terra
Aegypti, de domo servitutis <strong>(Deut. VI)</strong>. Nonne in
verbis istis splendida facies Moysi, illam intendit
operationem dilectionis, quam Israel Dei vitam contemplativam
<nobr><sub></sub></nobr> nominare consuevit? In illa namque
hoc agitur quod hic dictum est: Diliges Dominum
Deum tuum ex toto corde tuo, dum in corde ejus
sunt verba Dei, dum meditatur et narrat ea spiritualibus
filiis suis, non sollicitus et turbatus erga
plurima <strong>(Luc. X)</strong>, sed sedens in domo sua, et
ambulans in itinere, id est, gaudens in secreta conscientia
sua et de virtute in virtutem proficiens <strong>(Psal.
LXXXV)</strong>, recta intentione dormiens illa dormitione
de qua dicit in Canticis anima illa, quae in omnibus
requiem quaesivit: Ego dormio et cor meum vigilat
<strong>(Cant. V)</strong>, et de qua Christus in Evangelio: Maria,
inquit, optimam partem elegit, quae non auferetur
ab ea <strong>(Luc. X)</strong>, si quando dilectus Dominus
Deus, quem taliter diligit ex toto corde suo, vocem
<nobr><sub></sub></nobr> suam dederit, et pulsaverit ad ostium dormientis,
dicens: Aperi mihi, soror mea, amica mea, columba
mea, immaculata mea <strong>(Cant. V)</strong>, et illa surrexit
ut aperiat ei, id est praedicando doceat aliquos
ut per fidem introeat, et sit in illis, manusque
illius simul stillent myrrham, et digiti ejus sint
pleni myrrha probatissima. Hoc nimirum est facere
quod dictum est: Dormiens atque consurgens meditaberis
ea, et ligabis ea, quasi signum in manu
tua <strong>(Deut. VI)</strong>, id est, recte vivendi praebebis exempla,
dum verbis bonis firmiter cohaerebunt bona
opera tua. Quod si etiam longa et assidua meditatione
exercitatus eo usque profecerit iste Israel, ut
verba divina non solum legendo et loquendo, sed
insuper scribendo, tractare possit atque explanare
<nobr><sub></sub></nobr> ad utilitatem commissae sibi Ecclesiae, hoc nimirum
est facere id quod sequitur: Eruntque et movebuntur
inter oculos tuos, scribesque ea in limine
et ostiis domus tuae. Huic operationi dilectionis,
huic vitae contemplativae debentur sumptus honorifici
de domibus regum, de regionibus gentium, ut
vacet agere diem festum et sanctum tenere otium,
et tunc maxime in illis qui in hac professione sunt,
navandum est, ut non obliviscantur, imo diligenter
observent propositum suum. Hoc est quod huic
Israeli continuo dicitur: Cumque introduxerit te
Dominus Deus tuus in terram, pro qua juravit patribus
tuis Abraham, Isaac, et Jacob, et dederit tibi
civitates magnas et optimas quas non aedificasti,
<nobr><sub></sub></nobr> domos plenas cunctarum opum quas non exstruxisti,
cisternas quas non fodisti, vineta et oliveta quae
non plantasti, et comederis et saturatus fueris,
cave diligenter ne obliviscaris Dominum qui eduxit
te de terra Aegypti, de domo servitutis <strong>(ibid)</strong>.
Est enim sub velamine litterae sensus mysticus. Cum
jam per fidem intraveris in terram viventium, ad
quam prima introductio est sacrarum intelligentia
Scripturarum, et propter hoc dederit tibi Dominus
Deus regiones gentium, et possederis labores populorum,
ut custodias justificationes ejus et legem
ejus requiras <strong>(Psal. CIV)</strong>, cave ne ingratus sis, cave,
inquam, ne cum justitiae sumptibus, quos tibi dedit
Deus, peccato militare velis.</p>
<br> <h4><center>CAPUT XVI.<nobr><sub></sub></nobr>  </center></h4>
<p><em>Secunda dilectionis operatio respiciens ad id quod
dixerat: Et ex tota anima tua, ipsa est vita
activa, quam sic tradere incipit: Dominum Deum
tuum timebis, et illi soli servies, ac per nomen ejus
jurabis.</em></p>
<p>Sequitur continuo secunda dilectionis operatio
respiciens ad id quod dixerat: et ex tota anima
tua Dominum Deum tuum timebis, et ipsi soli servies,
ac per nomen illius jurabis. Non ibitis post
deos alienos cunctarum gentium, quae in circuitu
vestro sunt, quoniam Deus aemulator Dominus Deus
tuus in medio tui, ne quando irascatur furor Domini
Dei tui contra te, et auferat te de superficie
terrae, et caetera usque: praecepitque nobis Dominus
Deus noster, ut faciamus omnia legitima haec,
<nobr><sub></sub></nobr> et timeamus Dominum Deum nostrum, ut bene sit
nobis cunctis diebus vitae nostrae, sicut est hodie
<strong>(Deut. VI)</strong>. Nonne in verbis istis splendida, ut supra
dictum est, facies Moysi illam intendit operationem
dilectionis, quam Israel Dei vitam activam
nominare consuevit? In ea namque hoc agitur quod
dictum est: Diliges Dominum Deum tuum ex tota
anima tua, dum non vadit post Deos alienos cunctarum
gentium, quod peccatum est animarum
adulterantium, sed Dominum Deum suum tanquam
virum unicum et legitimum timet et ipsi soli liberali
servitio servit, quia timor ejus non poenalis est,
quem perfecta charitas, ait Joannes apostolus
<strong>(I Joan. IV)</strong>, foras mittit, sed est timor religiosus ac
<nobr><sub></sub></nobr> venerabilis, timor sanctus, ut Psalmista canit,
permanens in saeculum saeculi <strong>(Psal. XVIII)</strong>. Proinde
quod nunc dicit: Dominum Deum tuum timebis,
tanquam repetitionem superioris dicti, quo dixerat:
Diliges Dominum Deum tuum, convenienter accipis.
Sicut enim in eo quod dictum est: Initium
sapientiae timor Domini <strong>(Psal. CX)</strong>, timorem a
sapientia non sejungit; imo sapientiae conjungit,
tanquam initium consummationi cujusque rei, sic
et in isto dum post illud dictum: Diliges Dominum
Deum tuum, subjungit: Dominum Deum
tuum timebis, non a dilectione sermo recedit,
sed dilectionis initium sive fundamentum ponit.
Alias autem et verae animae Deum tanquam
virum diligenti, utile est timere poenam
<nobr><sub></sub></nobr> sive vindictam adulterii, quippe ubi praemisso,
<strong>51</strong> non ibitis post deos alienos, continuo subjungit:
Quoniam Deus aemulator Dominus Deus
tuus, in medio tui, ne quando irascatur furor
Domini Dei tui contra te, et auferat te de superficie
terrae. Caetera quae sequuntur: Non
tentabis Dominum Deum tuum, sicut tentasti in
loco tentationis, ac deinde: Cum Interrogaverit
te filius tuus cras, dicens: Quid sibi volunt
testimonia haec et caeremoniae atque judicia, quae
praecepit nobis Dominus Deus noster, dices ei:
Servi eramus Pharaonis in Aegypto, duxitque nos
Dominus de Aegypto in manu forti <strong>(Deut. VI)</strong>. Haec,
inquam, et sequentia congrua sunt instrumenta
<nobr><sub></sub></nobr> diligentis animae, tanquam castae matrisfamilias,
quam non deceat curiositas et vagatio oculorum, sed
pudor et reverentia circa intentabilem virum, et
sollicitudo circa domus suae custodiam, et disciplina
castitatis in aedificatione filiorum. Haec operatio
dilectionis, dignitate quidem secunda, caeterum
ordine prima est, vitam exercens activam, illa autem
supra dicta, dignitate prima, ordine secunda
est, vitam componens contemplativam. Non enim
post professionem contemplativae descendimus ad
activam, sed post exercitationem activae, ascendimus
ad contemplativam. Huic operationi si quid
excedit, dum sollicita est <strong>(Luc. X)</strong>, et turbatur erga
plurima, quinque enim sensibus corporis extracta
laborat, debetur misericordia, propter hoc ipsum
<nobr><sub></sub></nobr> quod bene satagens circa frequens ministerium,
esurientem pavit, sitienti potum dedit, hospitem
collegit, nudum operuit, infirmum visitavit, ad eum
qui in carcere erat, venit <strong>(Matth. XXV)</strong>. Pulchre
ergo spem suam intimans filiis suis, dicit in fine
sermonis: Eritque memor nostri misericors
Dominus Deus noster, si custodiemus, et fecerimus
omnia praecepta ejus, sicut mandavit nobis
<strong>(Deut. VI)</strong>.</p>
<br> <h4><center>CAPUT XVII. </center></h4>
<p><em>Tertia dilectionis operatio respiciens ad id quod dixerat,
et ex tota fortitudine tua, est aras subvertere,
confringere statuas, et haec operatio martyrum corona
est, sed modo dissimili, quia non pugnaverunt
gladio materiali.</em></p>
<p><nobr><sub></sub></nobr> Sequitur operatio dilectionis tertia, respiciens ad
id quod dixerat: Et ex tota fortitudine tua.---
Cum, inquit, introduxerit te Dominus Deus tuus
in terram quam possessurus ingredieris, tradideritque
gentes multas, percuties eas usque ad internecionem.
Non inibis cum eis foedus, nec misereberis earum
neque sociabis cum eis conjugia. Quin potius haec
facietis eis: Aras eorum subvertite, confringite statuas,
lucosque concidite et sculptilia comburite, quia
populus sanctus es Domino Deo tuo, et caetera
usque dabitque eos Dominus Deus tuus in conspectu
tuo et interficiet illos, donec penitus deleantur.
Tradet reges eorum in manus tuas, et disperdes
nomina eorum sub coelo, nullusque poterit resistere
tibi, donec conteras eos. Sculptilia eorum
<nobr><sub></sub></nobr> igni combures. Non concupisces aurum et argentum,
de quibus facta sunt, neque assumes ex eis tibi
quidquam; ne offendas, propterea quia abominatio
est Domini Dei tui, nec inferes quidpiam ex idolo in
domum tuam, ne fias anathema, sicut et illud est
<strong>(Deut. VII)</strong>. Nonne in verbis istis splendida facies
Moysi illam intendit operationem dilectionis, in qua
ex tota fortitudine sua decertaverunt, et ante adventum
Christi veteres sancti, scilicet judices inclyti,
reges gloriosi, prophetae splendidi, quorum in hoc
certamine Elias notissimus exstitit, memorabilesque
Machabaei, et post adventum Christi sancti apostoli
ac tam multi martyres gloriosi? Isti namque omnes,
sicut ex toto corde suo, et ex tota anima sua,
<nobr><sub></sub></nobr> ita et ex tota fortitudine sua Dominum Deum
suum diligentes, haec fecerunt: Aras gentium subverterunt,
statuas confregerunt, lucos succiderunt,
sculptilia combusserunt, et sicut ibidem dictum est
inter caetera quae cuncta hic prescribere nimis longum
fuisset, devorabis omnes populos quos Dominus
Deus tuus daturus est tibi, devoraverunt populos
multos per orbem terrarum, ad devorandum missi,
sed devoratione dissimili. Veteres namque sancti
devoraverunt ore gladii materialis; novi autem devoraverunt
ore gladii spiritualis. Siquidem alia fuit
temporis illius, et alia est ratio temporis istius, de
qua utrorumque temporum dissimilitudine secundum
causas patiendi et agendi plenius egimus in
opere quod scripsimus de victoria Verbi Dei. Huic
<nobr><sub></sub></nobr> operationi cum corona justitiae debetur sedes quoque
judicii, et auctoritas judicandi, sicut scriptum est:
Judicabunt sancti nationes, et dominabuntur populis
<strong>(Sap. III)</strong>. Pulchre ergo verba ista tali fine
complevit: Quasi spurcitiam detestaberis, et velut
inquinamentum ac sordes abominationi habebis,
quia anathema est <strong>(Deut. VII)</strong>, Quidnam est hoc,
nisi ac si diceret: Judicabis, sive condemnabis? Quod
quidem nunc faciunt, partim, ubi videntur ipsi condemnati
et plerique mortificati; facient autem universaliter
in die judicii, palam ipsi judices conspecti
super omnem spurcitiam, et omne inquinamentum,
et omnes sordes abominationis, ut abjiciant eas in
locum immundum, in profundum inferni.</p>
<br> <h4><center>CAPUT XVIII.<nobr><sub></sub></nobr>  </center></h4>
<p><em>Quod secundum similitudinem harum trium operationum
unius dilectionis, debeamus juvari ad intelligentiam,
quod Pater, et Filius, et Spiritus sanctus
tres personae et unus Deus sit.</em></p>
<p>Spectabilem, ut arbitror, imaginem habemus hic,
per quam nobis imperspicabilem speculari et ex
parte cognoscere valeamus, splendorem solis aeterni.
Ecce enim tres operationes dilectionis, nec tamen
tres dilectiones, sed una dilectio est. Et ecce tria
spiramenta hominis, anima et cor, et utrorumque
fortitudo, nec tamen tres spiritus unius hominis, sed
unus spiritus est. Sic Dei tui, o Israel, tres personae
sunt, Pater, et Filius, et Spiritus sanctus; nec tamen
tres dii. sed unus est Deus. Nonne aliud agit anima,
et aliud cor sive mens humana? Anima quippe totum
<nobr><sub></sub></nobr> corpus vivificat et cuncta corporis officia per quinque
sensus dispensat; cor autem sive mens in conspectu
animae est, et cum ea graditur ac praeseribit
ei cuncta quae faciat utilia. Sic quodammodo Deus
Pater vivens in semetipso vita est sempiterna:
Filius autem sive Verbum ipsius in ipso est, et in
ipso erat, providens ut faceret cuncta valde bona,
ita ut dicat ipsum Verbum, ipsa Sapientia: Quando
praeparabat coelos aderam; quando certa lege et gyro
vallabat abyssos; quando aethera firmabat sursum et
librabat fontes aquarum; quande circumdabat mari
terminum suum, et legem ponebat aquis, ne transirent
fines suos, quando appendebat fundamenta terrae,
cum eo eram, cuncta componens <strong>(Prov. VIII)</strong>.
<nobr><sub></sub></nobr> Pene sic de anima architecti, qui basilicam istam
sive munitionem illam aedificavit, loquatur cor sive
mens ipsius, quando praecogitabat mensuras longitudinis,
latitudinis et altitudinis aedificii hujus, quando
certa lege numerorum distinguebat columnas et inter
columnia, sive turres et interturria ejus, quando eligebat
lapides quadratos sive quadrandos, quos in
fundamento poneret, cum eo eram cuncta componens.
Neque enim aliter ista praecogitaret, <strong>52</strong> nisi
cor sive mens cum ea esset, id est, nisi anima rationalis
sive artificiosa existeret. Sed quid multa?
Memento, ait quidam, quod ignores opus ejus, de
quo cecinerunt viri. Omnes homines vident eum,
et unusquisque intuetur procul. Ecce Deus magnus
vincens scientiam nostram, numerus annorum ejus
<nobr><sub></sub></nobr> inaestimabilis <strong>(Job. XXXVI)</strong>, Si opus ejus, id est,
seipsum ignorat homo; factus enim est ad imaginem
Dei, et idcirco dicitur quasi proprium opus ejus,
quanto magis ipsum ignorat? Non enim ipsum, sed
de ipso cecinerunt viri, scilicet Moyses iste et caeteri
sancti qui maxime habuerunt scientiam Dei; hinc
quidam illorum dicit: Quis vidit eum, et enarravit,
et quis magnificavit eum, sicut est ab initio <strong>(Eccli.
XLIII)</strong>. Procul vident omnes, procul intuetur unusquisque,
procul, inquam, id est per speculum et
in aenigmate <strong>(I Cor. XIII)</strong>. Ut autem videat facie
ad faciem, praesentis temporis non est, sed in futuro
spes ista reposita est.</p>
<br> <h4><center>CAPUT XIX. </center></h4>
<p><nobr><sub></sub></nobr> <em>Quod Filius Dei, et procedens ex eo Spiritus sanctus,
in eo assimilatus sit quod dixit Dominus Moysi:
Congrega mihi septuaginta viros, et auferam de
spiritu tuo, tradamque eis.</em></p>
<p>Latius secundum lectionem praescriptam tractari
poterat de gloria, seu claritate vultus Moysi, sive
apertione libri quondam signati, sed nos tui nominis,
o Trinitas Deus, in isto loco thesaurum invenisse
contenti, quod est nostri propositi recordemur et illud
de gloria ejusdem Moysi, quod pertinet ad processionem
Spiritus sancti <strong>(Hebr. XI)</strong>. Diximus namque
superius, in quo prophetis et patriarchis quorum non
confunditur vocari Deus, scilicet in Abraham, Isaac
et Jacob, trinus et unus Deus assimilatus fuerit,
nunc secundum hoc mysterium Spiritus sancti,
promptum est dicere qualiter in manu Moysi quoque
<nobr><sub></sub></nobr> assimilatus sit. Crescente gloria Moysi, crevit et invidia
populi in tantum quod Moysi intoleranda res
visa est, et ait ad Dominum: Cur afflixisti servum
tuum? quare non invenio gratiam coram te? et cur
imposuisti pondus universi populi hujus super me,
et caetera usque, sin autem aliter tibi videtur,
obsecro ut interficias me, et inveniam gratiam in
oculis tuis, ne tantis afficiar malis <strong>(Num. XI)</strong>.
Operae pretium est animadvertere quod dicimus,
quia Moyses exemplum omnium praelatorum, qui
bene praesunt, nimiam a subditis invidiam patiebatur,
ita ut videretur ei tormenti hujus importabile
pondus, quia cum esset mitissimus super omnes homines
qui morabantur in terra, blasphemabatur a
<nobr><sub></sub></nobr> detrahentibus et murmurantibus, tanquam homo
elatus et gloriae nimis avidus, in tantum ut nec frater
ipsius Aaron, nec soror Maria pepercerint illi ab
hujusmodi injuria. Dixerunt enim: Num per solum
Moysen locutus est Dominus? nonne et nobis locutus
est similiter? <strong>(Num. XI.)</strong> Ex verbis ipsius
dicentis ad Dominum: Sin autem aliter tibi
videtur, obsecro te ut interficias me et inveniam
gratiam in oculis tuis, ne tantis afficiar malis,
promptum est agnosci quanta doloris tempestas in
corde ejus fuerit. Et dixit Dominus ad Moysen:
Congrega mihi septuaginta viros, de senioribus Israel,
quos tu nosti, quod senes populi sint ac magistri, et
duces eos ad ostium tabernaculi foederis, et facies
ibi stare tecum, ut descendam et loquar tibi, et auferam
<nobr><sub></sub></nobr> de spiritu tuo, tradamque eis, ut sustentent
tecum onus populi et non tu solus graveris. Venit
igitur Moyses, et narravit populo verba Domini,
congregans septuaginta viros de senioribus Israel,
quos stare fecit circa tabernaculum. Descenditque
Dominus per nubem et locutus est ad eum, auferens
de spiritu, qui erat in Moyse, et dans septuaginta
viris. Cumque requievisset in eis spiritus, prophetarunt,
nec ultra cessarunt. Mira pietas Dei, mira
benignitas Moysi. Quo enim alio modo melius satis
populo facere potuit, quatenus non videretur velle
solus gloriari? Sed et hoc parum visum est ei, quod
septuaginta viros gloriae suae participes habere meruit,
nisi etiam omnem populum optaret similiter
posse in Domino gloriari. Cum enim currens puer
<nobr><sub></sub></nobr> nuntiasset ei, dicens: Heldad, et Medad prophetant
in castris, statim Josue filius Num minister Moysi,
et electus e pluribus diceret: Domine mi Moyses,
prohibe eos; ad haec ille: Quid, inquit, aemularis
pro me? quis tribuat, ut omnis populus prophetet
et det eis Dominus spiritum suum? <strong>(Num. XI.)</strong></p>
<br> <h4><center>CAPUT XX. </center></h4>
<p><em>Quod partem gloriae Moysi, scilicet, prophetiam, illi
septuaginta viri acceperint, non etiam operationem
virtutum sicut Josue, de quo dixit Dominus: Et
dabis ei partem gloriae tuae, quod hoc intenderet,
dicendo: Auferam de spiritu tuo.</em></p>
<p>Antequam hujus rei gestae ingrediamur sacramentum
juxta tenorem propositi quo glorificare proposuimus,
<nobr><sub></sub></nobr> aeque de Filio ut de Patre procedentem Spiritum
sanctum, libet paulisper immorari hic in sensu
litterali, quia Dominus taliter dixit: Et auferam de
spiritu tuo, tradamque eis, iterum Scriptura
dicit: Et locutus est ad eum, videlicet ad Moysen,
auferens de spiritu qui erat in Moyse et dans
<nobr><sub></sub></nobr> septuaginta viris. Quid enim? non poterat illis dare
spiritum suum, nisi diminueret spiritum Moysi, id
est, spiritum quem dederat Moysi? Hoc recte quaereres,
si ita dixisset: Et auferam tibi. Nunc autem
absolute dixit: Et auferam, quod non est aliud nisi
ac si dixisset: Et accipiam de spiritu tuo, tradamque
eis, id est, non quantum habes tu ex divisionibus
gratiarum Spiritus sancti, sed partem aliquam gloriae
tuae dabo eis. Sic enim de nominatissimo Josue postmodum
ipse Dominus dicit: Et dabis ei praecepta
cunctis videntibus et partem gloriae tuae, ut audiat
eum omnis synagoga filiorum Israel <strong>(Num. XXVII)</strong>.
Et ita factum est. Aquae Jordanis divisae sunt, dicente
Domino ad Josue: Hodie incipiam exaltare te coram
omni Israel <strong>(Jos. III)</strong>, omnisque populus transivit
<nobr><sub></sub></nobr> per arentem alveum, et haec fuit pars gloriae
Moysi, qui glorificatus est elevando virgam suam, et
dividendo mare, ut graderentur filii Israel in medio
mari per siccum. Pars, inquam, gloriae fuit. Nam in
ista gloria, scilicet in operatione tantae virtutis, hoc
plus fecit Moyses quod rursum extendit manum
contra mare reversaeque sunt aquae, et operuerunt
currus et equites cuncti exercitus Pharaonis, nec
unus quidem superfuit ex eis <strong>(Exod. XIV)</strong>. Caetera
quoque si memores, veraciter dictum animadvertes
de Josue: Et dabis ei partem gloriae tuae. Non enim
tantus fuit in omnibus signis atque portentis, ut fuit
Moyses, quae fecit per eum Dominus, coram Pharaone
et Aegyptiis, et coram universo Israel. Igitur quod
dixit Dominus: Et auferam de spiritu tuo, et dabo
septuagianta viris <strong>(Num. XI)</strong>, non aliter oportet
<nobr><sub></sub></nobr> intelligi quam ac si dixisset: Et dabo illis partem
gloriae tuae, sicut dixit de Josue. Pars enim gloriae
Moysi prophetia fuit, extra quam nihil gloriae viros
illos accepisse Scriptura meminit, dicens: Cumque
requievisset in eis spiritus prophetaverunt, nec ultra
cessaverunt <strong>(ibid.)</strong>. Totum quod dicere molimur,
per <strong>53</strong> parvae rei similitudinem demonstrare
promptum est: Ecce ignis, cum sit corpus, absque sui
diminutione dividitur et absque sui detrimento sese
diffundit, ut quantaslibet inde partes auferamus. Sed
nunquid ei, videlicet igni, magno sive exiguo, luminari
seu grandi, seu parvo, quidpiam auferimus, dum
luminaria plurima prout volumus, accendendo quasi
partes de uno auferimus? Nimirum quantaslibet
<nobr><sub></sub></nobr> partes indivisus ignis, de quovis luminari, mutuati
tamen luminis detrimenta non novit. Sic de isto Dominus
dicere potuit: Auferam de spiritu tuo, tradamque
eis, ac si diceret: De pluribus gratiis tibi
collatis, gratiam unam, gratiam propheticam impertiar
illis.<span class="text-blue-600 font-bold"