CAPUT PRIMUM<nobr><sub></sub></nobr>  </center></h4>
<p><em>Item de thesauro fidei, spei et charitatis, in tribus
libris Salomonis, quod super illo quidem thesauro
sapientiae gaudendum sit; formidandum autem,
quod vir tam sapiens cecidit, vel cadere potuit.</em></p>
<p>Gaudeamus quoque in ista parte agri super inventione
thesauri, in istis tribus libris Salomonis, super
consideratione horum trium, fidei, spei et charitatis,
per quae reformatur homo ad quamdam similitudinem
beatae Trinitatis, quam, ut superius dictum
est, perdidit in Adam permanente proposito ejus
dicentis: Faciamus hominem ad imaginem et similitudinem
nostram. Gaudeamus, inquam, sed
gaudium nostrum offendit et turbat recordatio non
suavis, recordatio ruinae tanti viri, quod tantae sapientiae
<nobr><sub></sub></nobr> sacrarium in tantum ruit, ut propter amorem
mulierum servire posset diis alienis, jam senex,
sicut Scriptura dicit: Cumque jam esset senex,
depravatum est per mulieres cor ejus, ut sequeretur
deos alienos <strong>(III Reg. XI)</strong>. Quid enim? nonne
formidabile nobis reddit judicium Dei recordatio
tanti tamque sapientis viri, tam horribiliter in senectute
sua depravati? Et quidem est opinio quorumdam
consolabilis, quod poenitentiam egerit, et
post poenitentiam libros istos fecerit, sed nihilominus
terrorem facit tabulis casus iste, quo tanta columna
ruit, quia videlicet non postquam ruit senex,
sed antequam rueret, tantam sapientiam juvenis
accepit, dicente ad eum Domino: Ecce feci tibi
secundum sermones tuos, et dedi tibi cor sapiens et
<nobr><sub></sub></nobr> intelligens, in tantum ut nullus ante te similis tui
fuerit, nec post te surrecturus sit <strong>(III Reg. III)</strong>.
Quid ergo dicere possumus hic: Revera nihil nisi
tale quid ut est illud Apostoli: Quam incomprehensibilia
sunt judicia tua, et investigabiles viae
<strong>(Rom. XI)</strong>, Domini, et humiliari sive curvari, sub
eo, sub quo curvantur, ut ait beatus Job, qui portant
orbem <strong>(Job IX)</strong>, quia et si quid intelligimus
de Altissimo, quis isto sapientior?</p>
<br> <h4><center>CAPUT II. </center></h4>
<p><em>De coaeternitate Patris vel Filii, secundum haec verba
Sapientiae: Antequam quidquam fieret, ego jam
concepta eram, et caetera; et de Incarnatione
ejusdem sapientiae, secundum haec verba: Sapientia
aedificavit sibi domum, et reliqua.</em></p>
<p>Quomodocunque cum Filio actum sit, ubicunque
<nobr><sub></sub></nobr> tale lignum ceciderit, quemadmodum dicit: Si
ceciderit lignum ad austrum aut ad aquilonem, in
quocunque loco ceciderit, ibi erit <strong>(Eccle. XI)</strong>. Qualiscunque
in extremis fuerit, et nunc ubicunque sit,
nos scimus et sapimus quia bonus est fructus ligni
hujusmodi multum valens ad vitam fidei, ex qua
justus vivit <strong>(Habac. II; Rom. I)</strong>. Claro quippe nomine
sapientiae dicentis: Ab aeterno et ex antiquis
<nobr><sub></sub></nobr> ordinata sum, et antequam quidquam fieret ego
jam concepta eram, et ante omnia ego parturiebar
<strong>(Prov. VIII)</strong>; Filium Dei coaeternum Deo Patri
astruit et istud credere exigit ipsa sapientia ab
omnibus filiis quos recipit, dicens post haec: Nunc
ergo, filii, audite me, et caetera, usque: Qui autem
in me peccaverit, laedet animam suam, omnes qui
me oderunt, diligunt mortem <strong>(Ibid.)</strong> Haec enim
quae omnia perscribere longum nimis visum est,
antequam et Patri coaeternam Jesu Christi Filii Dei
divinitatem sonant, quod omnia saecula, et absque
initio natus sit, et illa quae continuo sequuntur:
Sapientia aedificavit sibi domum, excidit columnas
septem <strong>(Prov. IX)</strong>, et caetera quae superius
praelibavimus, de Incarnatione ejusdem Verbi mystice
<nobr><sub></sub></nobr> dicta sunt. Vere ergo: Qui autem, inquit, in
me peccaverit, laedet animam suam, sive, ut loquar,
et omnes qui me oderunt, mortem diligunt.
Haeretici enim sunt. Et quis ita diligit mortem, et
diligendo mortem laedit animam suam, sive, ut loquar
secundum David, qui Salomonem praecessit,
quis, ita diligendo iniquitatem, odit animam suam
<strong>(Psal. X)</strong>, sicut haereticus et judaeus, qui tam cupide,
tam diligenter se exercet in contentione verborum,
quatenus rationabiliter videatur astruere,
quod Christus ex Maria initium existendi habuerit
et quod de semine Joseph conceptus fuerit? Sunt
autem inexcusabiles, quod sicut habet hic Sacrae
litterae series, domina sapientia, postquam aedificavit
<nobr><sub></sub></nobr> sibi domum, immolavit victimas, et miscuit
vinum et proposuit mensam missis ancillis suis,
ut vocarent ad arcem et moenia civitatis: non solum
dixit: Si quis est parvulus, id est humilis,
veniat ad me, verum et insipientibus locuta est:
Venite et comedite panem meum, et bibite vinum
quod miscui vobis. Relinquite infantiam, et vivite,
et ambulate in viis prudentiae. <strong>64</strong> Sed quid sequitur?
Qui erudivit derisorem, ipse sibi injuriam
facit; et qui arguit impium, generat maculam sibi
<strong>(Prov. IX)</strong>. Nonne hoc expertae sunt illae ancillae,
quos domina sapientia misit? Voluerunt erudire
derisorem, scilicet populum Judaicum, et hanc sibi
injuriam fecerunt quam legimus et quam eadem
Sapientia praedixit: Ecce ego, inquit, mitto ad
<nobr><sub></sub></nobr> vos prophetas, et sapientes, et scribas, et ex illis
occidetis et crucifigetis, et ex illis flagellabitis in
synagogis vestris, et persequemini de civitate in
civitatem <strong>(Matth. XIII)</strong>. Voluerunt arguere impium,
videlicet coetum Pharisaicum, et hanc maculam
generaverunt sibi, quam abhorrent oculi
nostri, quia blasphemaverunt Spiritum sanctum,
qui loquebatur in eis; sicut in Actibus apostolorum
<nobr><sub></sub></nobr> habemus. Exempli gratia: Et contradicebant his,
quae a Paulo dicebantur, blasphemantes <strong>(Act. XIII)</strong>.
Quid ergo sequitur? Noli, ait, arguere derisorem,
ne oderit te. Argue sapientem et diliget te <strong>(Prov.
IX)</strong>. Et hoc ita fecerunt, ut dicerent: Vobis oportebat
primum loqui Verbum Dei, sed quoniam repellitis
illud, et indignos vos judicastis aeternae vitae,
ecce convertimur ad gentes; Judaei signa petunt,
et Graeci sapientiam quaerunt <strong>(I Cor. I)</strong>. Curiose
hoc agebant Judaei, dicendo: Quod signum tu
facis? quid operaris? <strong>(Joan. VI.)</strong> et idcirco denotantur
nomine derisoris, similes Herodi illi, qui
Dominum Jesum videre volebat, sperans sibi signum
aliquod ab eo fieri <strong>(Luc. XXIII)</strong>. Diligenter autem Graeci
sapientiam quaesierunt et invenerunt, et dilexerunt,
<nobr><sub></sub></nobr> et ad arcem, sive ad moenia civitatis ejus vocati,
venerunt, et ecce de mensa ejus comedunt, et vinum
ejus bibunt, et hoc modo justificata est sapientia
a filiis suis <strong>(Matth. XI)</strong>, quia nec sapientem, id
est, benevolum auditorem docere neglexit, nec
derisorem ita praeteriit, ut de ignorantia possit excusari.</p>
<br> <h4><center>CAPUT III. </center></h4>
<p><em>De his quae sequuntur in eodem libro Proverbiorum,
quomodo fere totus sermo, quasi in conflictu sit
per oppositionem justi et impii, sibi invicem adversantium
et compugnantium secundum quod ait
ipsa incarnata Sapientia: Non veni pacem mittere,
sed gladium.</em></p>
<p>Ecce, ut arbitror, ostium apertum et intelligentia
<nobr><sub></sub></nobr> clarificata est in istam amplitudinem sive multitudinem
Proverbiorum Salomonis. Quantum enim,
quam mirabile spectaculum hic habes quicunque
attendis; quantus hic est incursus, quantus conflictus
sermonis sapientissimi, consistens in oppositione
duorum sibi invicem adversantium, justi et
impii contra se invicem compugnantium, per antitheta
horum fere totus liber decurrit: Filius sapiens
laetificat patrem, filius vero stultus moestitia
est matris suae. Non proderunt thesauri impietatis,
justitia vero liberabit a morte. Non affliget Dominus
fame animam justi, et insidias impiorum subvertet
<strong>(Prov. X)</strong>. Sic incipientem opponere oppositiones
tam multiplices justi et impii, sive sapientis et
<nobr><sub></sub></nobr> stulti, specta oculis intentis, et tunc demum in hoc
spectaculo oppido delectaberis, si certos noveris
terminos justi et impii, sive justitiae et impietatis.
Quaenam est justitia nostra, nisi fides nostra? Sive
quis est justus, nisi qui credit? Nam justus, ait Scriptura,
ex fide vivit <strong>(Habac. II)</strong>. Nimirum infidelitas
econtra injustitia est, et infidelis derisor
justi impius est. Pulcherrimum ergo hic
est post aedificationem domus, quam per Incarnationis
mysterium sapientia sibi aedificavit,
in cunctis divisionibus sive oppositionibus libri hujus,
illum intelligere gladium, de quo ipsa Sapientia
incarnata dixit: Non veni pacem mittere, sed gladium
<strong>(Matth. X)</strong>. Extunc enim maxime, et multo
plus quam eatenus, justi et impii, sive sapientes et
<nobr><sub></sub></nobr> stulti contra semetipsos divisi, ex suis studiis contrariis
manifesti facti sunt. In qua nimirum rationabili
consideratione illud quoque non minime delectat,
quod in initio talium oppositionum prius oppositae
consistunt: hinc sapientia mater justorum, et illinc
stultitia mater impiorum. Ait enim: Principium
sapientiae timor Domini, et scientia sanctorum prudentia.
Per me enim multiplicabuntur dies tui, et
addentur tibi anni vitae. Statimque subintulit:
Mulier stulta et clamosa, plenaque illecebris, nihil
omnino sciens, sedit in foribus domus suae super
sellam in excelso urbis loco, ut vocaret transeuntes
viam et pergentes itinere suo. Quis est parvulus?
declinet ad me. Et vecordi locuta est: Aquae furtivae
dulciores sunt, et panis absconditus suavior <strong>(Prov.
<nobr><sub></sub></nobr> IX)</strong>. Nomine stultae mulieris, sine dubio denotat
procacem nimisque loquacem, imo et fallacem sapientiam
saeculi, extollentem se adversum sapientiam
Dei, ex quo tempore, maxime illa domum,
sicut jam supra dictum est, sibi aedificavit, et immolatis
victimis suis, misit ancillas suas, ut vocarent
ad arcem et ad moenia civitatis. Utriusque filiorum
fines, scilicet filiorum sapientiae et filiorum stultitiae,
quam diversi, imo quam contrarii fuerint vel sint,
sequentis libri fere tota series declamare intendit,
per antitheta, sicut jam dictum est, hujusmodi: Filius
sapiens laetificat patrem, filius vero stultus moestitia
est matris suae <strong>(Prov. X)</strong>. Levemus in directum
oculos nostros per omnem mundum, sive in
<nobr><sub></sub></nobr> fines, orbis terrae, quo exivit sonus apostolorum, ubi
fusus est sanguis martyrum, ubicunque voce et litteris
decertavit sapientia Patrum orthodoxorum pro
gloria domus, quam sibi sapientia aedificavit, septemque
ejus columnarum contra stultitiam Judaeorum,
adversus impietatem paganorum et contra
nequitiam haereticorum, et palam est, quia experimentis
horum, quae ad hoc dicuntur per tot oppositiones
sententiarum, omnia plena sunt.</p>
<br> <h4><center>CAPUT IV. </center></h4>
<p><em>Item de oppositione justi, qui videlicet ex fide vivit, et
impii, id est, fidem non habentis, et qualis secundum
eumdem librum Parabolarum finis utrorum sit.</em></p>
<p>Propositi nostri memores hic iterum dicemus,
quia liber hic Parabolarum sive Proverbiorum
<nobr><sub></sub></nobr> instruit fidem, sequens Ecclesiastes roborat spem,
tertius Sirasirim, id est, Cantica canticorum, delectat
(<em>forte</em> dilatat) charitatem, per quae tria reformatur
homo ad similitudinem illam quam proposuit
Trinitas, dicens: Faciamus hominem ad imaginem
et similitudinem nostram. Et manifeste necessaria
est ad aeternam salutem fides, istud confitens, quia
sapientia quae hic loquitur: Cum eo eram cuncta
componens <strong>(Prov. VIII)</strong>, increata est, et nunquam
non fuit, et nihilominus istud sciens, quod eadem
sapientia domum sibi aedificavit. Quae alium non
habuit sensum, quam haec Evangelistae dicta: In
principio erat Verbum, omnia per ipsum facta
sunt, et Verbum caro factum est, et habitavit in
nobis <strong>(Joan. I)</strong>. Qui haec fideliter corde credit
<nobr><sub></sub></nobr> ad justitiam <strong>(Rom. X; Prov. VIII)</strong>, et ore confitetur
ad salutem, ipse est Filius sapiens qui laetificat patrem,
Filius quem justitia liberabit a morte, cujus
animam non affliget Dominus fame, cujus manus
divitias parat et congregat in messe, cujus <strong>65</strong>
super caput benedictio Domini, cujus memoria cum
laudibus, cujus os vena vitae, cujus in labiis invenitur
sapientia, cujus fides substantia divitis et urbs fortitudinis
est, cujus opus ad vitam, cujus lingua argentum
electum, quem benedictio Domini divitem
facit, nec afflictio sociabitur ei, huic dabitur desiderium
suum, et erit quasi fundamentum sempiternum.
Nam econtra impius, qui propter hoc ipsum
dicitur, et est impius, quia non habet, imo et odit et
persequitur hanc justitiam fidei, quasi tempestas
<nobr><sub></sub></nobr> transiens non erit, et anni ejus breviabuntur, et
omnia quae copiosissime ex Scriptura prosequitur
super eum complebuntur, quorum in hoc libro
novissimum est illud dictum de Antichristo principe
stultorum sive impiorum, et quid stultus apparuit,
postquam elevatus in sublime, si enim intellexisset,
ori imposuisset manum.</p>
<p>In tribus illis, quibus istud de uno oppositum est,
consummatio est laudis justorum, dum dicit: Leo
fortissimus bestiarum ad nullius pavebit occursum,
in quo ipsum intelligimus Christum; et gallus
succinctus lumbos, qui est omnis ordo praedicatorum;
et aries, nec est rex qui resistat ei <strong>(Prov.
XXX)</strong>, in quo intelligimus praelatos omnes, qui bene
praefuerunt vel praesunt ecclesiis Christi, quorum
<nobr><sub></sub></nobr> fidei fortitudinem nullus persecutor vincere potuit,
nec ille poterit, qui postquam, ut jam dictum est,
elevatus fuerit in sublime, stultus apparebit, in quo
consummatio est vituperationis impiorum.</p>
<br> <h4><center>CAPUT V. </center></h4>
<p><em>Item de fide, quod ipsa sit mulier fortis, de qua in fine
ejusdem libri scriptum est: Mulierem fortem quis
inveniet, procul et de ultimis finibus pretium ejus.</em></p>
<p>Jucundum sit tibi eloquium meum, Trinitas sancta,
suavis tibi sit laudatio mea, o sanctae Trinitatis
similitudo, trina virtus, fides, spes et charitas. Gustavit
et vidit anima mea, quia bona est negotiatio
<strong>(Prov. XXXI)</strong> tua; jamque propero ad exitum
libri hujus Proverbiorum, in quo, ut jam semel et
<nobr><sub></sub></nobr> iterum dixi, documenta sunt fidei, quasi per viam
istam lucem aliquam intelligentiae Deus mihi sparserit,
et aliquid juxta propositum de profundis istis
elucidaverim et intrare cupio in concionem, ubi
concionator sedet Ecclesiastes, habens coronam spei,
scilicet librum, in quo sedens sapientissimus rex
concionator super juvenes et adolescentes, illud
maxime insistens comprobare quod adolescentia, et
voluptas, et cuncta horum instrumenta vana sint,
timor autem Domini, et observatio mandatorum ejus
sit omne esse hominis, quemadmodum dicit in fine
ejusdem hujus voluminis: Deum time, et mandata
ejus observa: hoc est enim omnis homo <strong>(Eccle. XII)</strong>.
Sed quid agam? tenet enim pedem mentis hic in
exitu Proverbiorum digna laudatio cujusdam mulieris
<nobr><sub></sub></nobr> magnae et memorabilis, quae hoc modo incipit:
Mulierem fortem quis inveniet? procul et de ulti
mis finibus pretium ejus; confidit in ea cor viri sui
et spoliis non indigebit <strong>(Prov. XXXI)</strong>. Quaenam,
rogo, est ista fortis mulier? Scimus quidem quia
sancta Ecclesia est; sed quaerimus adhuc. Quae causa
hic efficit quod tot saeculorum generationes, tot hominum
sive animarum multitudines dicantur una
mulier, et una sit ex omnibus Ecclesia, Deum habens
virum, cujus cor confidat in ea? quid, inquam,
est illud per quod istud efficitur, nisi una fides?
Denique sicut in Ecclesiaste dictum est, et supra
meminimus: Deum time, et mandata ejus observa,
hoc est omnis homo; ita recte dicas, unam fidem
Catholicam tene, hoc est enim omnis Ecclesia. Sic
<nobr><sub></sub></nobr> ergo hic legamus et intelligamus laudationem fortis
mulieris, ut veraciter laudationem fidei, quia nimirum
secundum fidem universa Ecclesia, sicut jam
dictum est, una mulier dicitur, et vir ejus, qui laudat
eam, cujus cor in ea confidit, ipse est Dominus
Deus. Quis hoc inveniet? Denique Ecclesiam toto
orbe diffusam nemo est qui non inveniat, nisi talis
sit, qui oculos claudat ne videat; fidei autem secretum
pauci sunt qui inveniant, nec enim aliter invenitur
vel agnoscitur, nisi per Spiritum sanctum.
Propterea dixit: Quis inveniet? et protinus nobis
dignam admirationem facere volens, ait: Procul
et de ultimis finibus pretium ejus. Hoc intelligens
Paulus apostolus dixit: Est autem fides sperandarum
substantia rerum, argumentum non apparentium
<nobr><sub></sub></nobr> <strong>(Hebr. XI)</strong>. O quam procul est substantia
haec, de qua ultimis finibus argumentum hoc profertur,
quod non apparet, neque videtur tam multis
interjacentibus montibus sive collibus eorum, quae
videntur. Exempli gratia, patres inclyti, Abraham,
Isaac, et Jacob, et qui orti sunt ex illis, ait Apostolus,
tanquam sidera coeli in multitudine, et sicut
arena quae est ad oram maris innumerabilis, juxta
fidem defuncti sunt omnes, non acceptis repromissionibus,
sed a longe eas aspicientes, et salutantes
et confitentes, quia peregrini et hospites sunt super
terram <strong>(I Petr. I)</strong>. Nobis quoque, qui pro tempore
quidem viciniores rei sumus, sed tamen rem ipsam
nondum videmus, Petrus apostolus loquitur: Inveniamini
in laudem, et gloriam, et honorem in
<nobr><sub></sub></nobr> revelatione Jesu Christi, quem, cum non videritis,
diligitis; in quem nunc quoque non videntes, credentes
autem exsultatis <strong>(ibid.)</strong>. O igitur quam procul,
ut jam dictum est, et de quam ultimis finibus
pretium mulieris hujus, pretiositas Ecclesiae hujus,
fides operatricis hujus, aspicientis non ea quae videntur,
sed ea quae non videntur.</p>
<br> <h4><center>CAPUT VI. </center></h4>
<p><em>Item pro dignitate ejusdem fidei, quomodo dictum sit:
Confidit in ea cor viri sui, et spoliis non indigebit, reddet
ei bonum et non malum omnibus diebus vitae suae</em></p>
<p>Quid proinde illi? qualem meretur gloriam in
conspectu Dei? ait: Confidit in ea cor viri sui, et
spoliis non indigebit. Manifeste dictum, venerabiliter
<nobr><sub></sub></nobr> audiendum, Deus excelsus et immensus vir est
conjugis hujus scilicet fidei, et in ea cor ejus confidit.
Quomodo confidit? Eo nimirum modo, ut
secreta sua non dubitet ostendere huic. Plus dicam
secundum auctoritatem Scripturae, quia secreta sua
non potest abscondere huic. Sic enim locutus est ad
Abraham, in quo invenerat fortem mulierem istam,
fidem istam: Num celare potero Abraham quae
gesturus sum? <strong>(Gen. XVIII.)</strong> Scio enim quod praecepturus
sit filiis suis, et domui suae post se, ut custodiant
viam Domini. Magna confidentia tanti viri
pro constantia constantissimae conjugis, ut ei secreta
sua celare non possit. Sed consideremus adhuc vehementiam
dictionis, quia non dixit: Confidit in ea
vir suus, sed confidit in ea cor viri sui. Denique
<nobr><sub></sub></nobr> utiliter perpenditur dilectio haec, maxime si non
ignores ubi, quando et quasi facto sententia talis
comprobata sit. Etenim quidem in omnibus sanctis
patriarchis et prophetis hoc experta est fides, quod
Deus vir suus in ea confideret; <strong>66</strong> ostendit enim illi
secreta sua, quae et ipsa per os eorum, et elocuta est
sapienter, et signavit prudenter et fortiter. Sed est
locus, et fuit tempus, de quo veraciter dicas, non
solum ita confidit in ea vir suus, verum quod vehementius
sonat et profundius penetrat intima mentis,
confidit in ea cor viri sui. Ubinam hoc invenis?
Profecto in anima sanctae Mariae Virginis. Ibi
fides experta est, quod de semetipsa hic audivit,
confidit in ea cor viri sui; etenim ibi vir suus
ei cor suum aperuit. Quali apertione? Plane magna
<nobr><sub></sub></nobr> et ineffabili, ut faceret in ea cor viri hujus illud,
quod praedixerat per os David: Eructavit cor
meum verbum bonum, dico ego opera mea regi.
Lingua mea calamus scribae velociter scribentis
<strong>(Psal. XLIV)</strong>. Ita cor suum illi aperuit, ut ipsam
substantiam Verbi aeterni in corde suo concepti,
de corde suo ante saecula geniti mitteret in mentem
et in uterum Virginis valde fidelis, quae per ipsam
fidem, de qua nunc sermo est, tanta divina mysteria,
angelo narrante, concepit. Deum enim castis
visceribus suscepit, et benedicta in aeternum nobis
et hominem (<em>add.</em> genuit). O igitur sancta fides,
quam verus de te sermo hic: Confidit in ea cor viri
sui, et spoliis non indigebit. Quibus vel qualibus
spoliis, nisi eloquiis Domini, eloquiis viri sui? Sic
<nobr><sub></sub></nobr> enim per os David ipsa dicebat: Laetabor ego super
eloquia tua, sicut qui invenit spolia multa
<strong>(Psal. CXVIII)</strong>. Ergo spoliis non indigebit, id est,
sua eloquia vir tam familiaris intelligibilia facit
cognitae sibi fidei, certus de eo quod protinus sequitur:
Reddet ei bonum, et non malum omnibus
diebus vitae suae <strong>(Prov. XXXI)</strong>. Non est enim haec
sicut illa superius infamata mulier stulta et clamosa,
plenaque illecebris, et nihil omnino sciens
<strong>(Prov. IX)</strong>; mulier, inquam, non fortis, imo contraria
forti mulieri huic. Est enim impia haeresis, et
ipsa reddidit, sicut Judaica perfidia sive synagoga Satanae
<strong>(Apoc. II)</strong>, malum et non bonum, omnibus diebus
vitae suae semper enim veritati resistit dura cervice.</p>
<br> <h4><center>CAPUT VII.<nobr><sub></sub></nobr>  </center></h4>
<p><em>Quod vel quale bonum reddat fides, sive Ecclesia
fidelis, ut merito confidat in ea cor viri sui secundum
alphabetum Hebraicum, cujus singulae litterae
singulis versibus praefixae sunt.</em></p>
<p>Quod vel quale bonum reddidit sive reddit fides,
sive Ecclesia fidelis, ut merito confidat in ea cor
viri sui? Interrogemus hoc alphabetum Hebraicum,
cujus singulae litterae singulis versibus praefixae sunt,
Aleph, Beth, Gimel, Daleth, He, Vau, Zain, Heth,
Teth, Jod, Caph, Lamed, Mem, Nun, Samech, Ain,
Phe, Zade, Coph, Res, Sin, Tau. Istae sunt
viginti duae litterae Hebraicae, quibus apud eos omnis
Scriptura contexta est. Quid ergo hoc nobis innuitur,
quod singulae litterae singulis praefixae sunt sententiis,
nisi quia omnis Scriptura divinitus inspirata,
<nobr><sub></sub></nobr> bonum est opus mulieris hujus fortis, opus fidei
quod viro suo reddidit? Non enim absque ratione,
sed pro magnae rationis significatione praescribuntur,
et in quibusdam psalmis, et in Jeremiae lamentationibus,
et in oratione ejus, et in isto quoque fine
Proverbiorum Salomonis, singularum nomina litterarum
singulis sententiis. Quam videlicet rationem
promptum est agnosci ex ipsorum nominum interpretationibus,
quas interpretatus est vir illustris
beatus Hieronymus Hebraicae linguae peritus. Interpretatur
quippe Aleph, <em>doctrina;</em> Beth, <em>domus;</em>
Gimel, <em>plenitudo;</em> Daleth, <em>tabularum;</em> He, <em>ista;</em> Vau
et Zain, <em>haec;</em> Heth, <em>vita;</em> Teth, <em>bonum;</em> Jod,
<em>principium;</em> Caph, <em>manus;</em> Lamed, <em>cor;</em> Mem, <em>ex
ipsis,</em> Nun, <em>aeternum;</em> Samech, <em>adjutorium;</em> Ain,
<nobr><sub></sub></nobr> <em>fons;</em> Phe, <em>os non ab osse, sed ab ore;</em> Zade, <em>justitia;</em>
Coph, <em>vocatio;</em> Res, <em>caput;</em> Sin, <em>dentes;</em> Tau, <em>signa.</em>
Hujusce interpretationis directam primo litteraturam
ponamus, et deinde ejusdem litteraturae secundum
sensum, qui in ipsa est, constructionem faciamus.
Doctrina domus, plenitudo tabularum; ista et haec
vita bonum principium manus cordis. Ex ipsis aeternum
adjutorium fons oris justitiae, vocatio capitis,
dentium signa. Haec est littera, quae hoc modo construitur.
Sancta Scriptura, quae est opus fidei, opus
bonum, quod Catholica fides viro suo Deo reddidit,
ipsa est doctrina domus, doctrina Ecclesiae, quae domus
Dei. Ipsa est plenitudo tabularum, plenitudo
legis, id est decem praeceptorum, quae in tabulis lapideis
digito Dei scripta sunt. Ista plenitudo, et haec
<nobr><sub></sub></nobr> doctrina, quid sunt nisi vita? Sermo Dei enim est,
in quo vivit homo, quemadmodum dicit: Non in
solo pane vivit homo, sed in omni verbo, quod procedit
ex ore Dei <strong>(Matth. IV)</strong>. Ergo vita et bonum
principium, subauditur vitae aeternae. Hic enim principium
est vitae in Scriptura sacra, ut videamus et
ambulemus per fidem, non autem consummatio ut jam
videamus facie ad faciem <strong>(I Cor. XIII)</strong>. Manus cordis,
id est operatio sanctae meditationis, haec doctrina
domus, haec plenitudo legis. Ex ipsis aeternum adjutorium.
Quid isto verius? Hic enim per sacram
Scripturam discimus, quod in aeternum sciamus.
Fons oris justitiae sine dubio haec ipsa Scriptura
nobis est. Hinc enim haurimus illud, quod ore ad
<nobr><sub></sub></nobr> salutem confitemur, et quod confitendo justificamur.
Vocatio capitis ipsa est sancta Scriptura nobis, quia
per ipsam vocat nos ad se caput Christus, ut membra
ejus effici mereamur. Dentium signa sunt haec
omnia, quia non nisi dentibus, et plectro linguae
formata sonant haec elementa, ut legi vel audiri
possit omnis sancta Scriptura, de tam paucis elementis
tam multipliciter conscripta.</p>
<br> <h4><center>CAPUT VIII. </center></h4>
<p><em>De admiranda fidei potentia, maxime in hoc dicto:
Sindonem fecit, et vendidit, et cingulum tradidit
Chananaeo.</em></p>
<p>Inter caetera pulchrae hujus laudationis capitula,
quoniam cuncta pertractare nostri propositi non est,
etenim nimis longum esset, istud intactum praeterire
<nobr><sub></sub></nobr> non patior: Sindonem fecit, et vendidit, et cingulum
tradidit Chananaeo. Denique sunt et caetera
quidem valde splendida, et secundum metaphoram
prophetae et fortissimae mulieris multum ad rem, sive
mysterium pertinentia, ab eo quod ait: Quaesivit
lanam et linum, et operata est consilio manuum
suarum <strong>(Prov. XXXI)</strong>, usque ad id: Sindonem fecit,
et vendidit, sed longe supra metaphoram est
id, quod ait: et cingulum tradidit Chananaeo.
Quid enim? Nunquid proba mulier, sicut solet quaerere
lanam et linum et operari consilio manuum
suarum, sicut solet de longe portare panem suum,
et de nocte, id est, mane surgere, sollicita unde det
praedam domesticis suis et cibaria ancillis suis, sicut
<nobr><sub></sub></nobr> solet inopi manum suam aperire et palmas suas ad
pauperem extendere, hisque et aliis modis circa ministerium
frequens satagere; sic solet etiam Chananaeo
cingulum tradere? Ergo hoc supra metaphoram
est. Diligentiam adhibemus, sicut in caeteris,
ita et in isto intellectum quaerimus, maxime propter
illud quod dictum est in anterioribus <strong>67</strong> parabolis:
Acceptus est regi minister intelligens, iracundiam
ejus inutilis sustinebit <strong>(Prov. XIV)</strong>. Dicimus itaque cum
voce gratiarum actionis, quia toties haec mulier fortis
Chananaeo cingulum tradidit, quoties praepotens
fides quempiam, qui fuerat apud homines contemptibilis,
altissimo Deo regi magno acceptum reddit.</p>
<p>Chananaeus quippe contemptibilis, imo et exsecratus
Deo fuit, cum adhuc esset in lumbis patris
<nobr><sub></sub></nobr> sui Cham, dicente Noe: Maledictus Chanaan,
servus servorum erit fratribus suis. Item secundo:
Benedictus Dominus Deus Sem, sit Chanaan servus
ejus. Itemque tertio: Dilatet Deus Japhet,
et habitet in tabernaculis Sem, sitque Chanaan
servus ejus <strong>(Gen. IX)</strong>. Valde ergo contemptibilis
Chanaan, cujus septem gentes ad introitum filiorum
Israel, Deo judice, terra evomere debuit <strong>(Levit. XX)</strong>,
quod et fecit. Econtra fides valde potens et valde
nobilis, quae Chananaeo tali homini, vel cuilibet
simili huic secundum ignobilitatem saeculi, cingulum
tradere potuit, ut praecinctus ambulet ob meritum
fidei, quam suscepit: filiis regni, qui fidem non
habent, jacentibus et discinctis, aut etiam in captivitatem
<nobr><sub></sub></nobr> ductis. Quemadmodum dicit sanctus Job:
Balteum regum dissolvit, et praecingit fune renes
eorum <strong>(Job. X)</strong>. Annon et Apostolus hoc dicit?
Quae stulta sunt mundi, ait, elegit Deus, ut confundat
sapientes, et infirma mundi elegit Deus, ut
confundat fortia, et ignobilia mundi, et contemptibilia
elegit Deus, et quae non sunt, ut ea quae sunt
destrueret <strong>(I Cor. I)</strong>. Cuncta haec et stulta, et
infirma, et ignobilia, et contemptibilia, et quasi non
existentia, recte intelligis uno nomine Chananaei,
quem domina fides et sindone sua vestire, et cui
cingulum pro velle suo tradere potuit, et tradidit,
et sola hoc fecit, ut qui saeculo inhonorus habebatur,
honoratus incedit coram oculis Domini, et in
conspectu quoque hominum magnorum sive parvulorum
<nobr><sub></sub></nobr> qui domestici sunt ejusdem fidei.</p>
<br> <h4><center>CAPUT IX. </center></h4>
<p><em>Quomodo ad instructionem fidei pertineat sequens liber
Ecclesiastes: Vanitas vanitatum et omnia vanitas.</em></p>
<p>Hactenus a nobis habitus sermo intentionem
Proverbiorum spectare demonstravit ad instructionem
fidei, ex qua justus vivit, nunc juxta propositum
demonstrandum est, intentionem libri Ecclesiastes
in eo esse, ut certam praebeat rationem spei, scilicet
in quo non sperare, et in quo spem suam ponere
debeat homo rationalis. Hoc facere ita incipit:
 Vanitas vanitatum, dixit Ecclesiastes: Vanitas
vanitatum et omnia vanitas. Quod habet amplius
homo de universo labore suo, quo laborat sub sole
<nobr><sub></sub></nobr> <strong>(Eccle. I)</strong>, subauditur, nisi vanitatem? Sic a sole
incipiens, quod pulcherrimum est opus Creatoris,
et excelsissimum cunctorum, ex quibus vita mortalium
subsistit, et delicias parat sibi, cuncta vanitatis
arguit, et veraci utique redargutione: Praeterit
enim, ait et Apostolus, figura hujus mundi <strong>(I Cor. VII)</strong>.</p>
<p>Nec semel dixisse contentus, Vanitas vanitatum,
iterum ac tertio repetivit: Vanitas vanitatum, et
omnia vanitas, ut animadvertas quam serio loquatur
vel agat, praemissa enim auctoritate regii
nominis et civitatis Jerusalem. Ait enim: Verba
Ecclesiastes, Filii David regis Jerusalem <strong>(Eccle. I)</strong>.
Tribus magnis nominibus pro utilitate audientium
paravit huic libro auctoritatem seipsum nominans
Ecclesiasten, id est concionatorem, Filium David, et
<nobr><sub></sub></nobr> regem Jerusalem. Quid primum est sub sole, in quo
spem suam cupidus homo posuit? utique terra. Et
in hoc mira dementia est, quia, cum habitatio terrae
hujus homini propulso a felicitate paradisi, data
fuerit ad poenam, scilicet ut in sudore vultus sui
operaretur eam, ipse sibi eam praecipere contendit,
quasi ad gloriam. Nonne hoc est vanum, cum dicit:
Homo natus ex terreno, et cras moriturus <strong>(Gen. III)</strong>.
Hoc tantum terrae est meum, et mei sunt isti tractus?
Bene ergo in primis cupiditatem sive possessionem
terrae, vanitatis arguit, dicendo: Generatio
praeterit, et generatio advenit, terra autem in aeternum
stat <strong>(Eccle. I)</strong>. Ac si aperte dicat: Frustra
homines cupidi, terram sibi subjugare, agrum agro
<nobr><sub></sub></nobr> copulare contenderunt usque ad terminum loci,
contentione nonnunquam horribili usque ad effusionem
multi sanguinis, quia tot generationibus
praetereuntibus et tot advenientibus, terra hic remansit,
nec illos secuta, qui jam praeterierunt; nec
illos secutura qui adveniunt, sive adventuri sunt.
Generatio praeteriit, sicut nascendo in hunc mundum
nihil attulit, ita moriendo nihil auferre potuit, et
generatio quae advenit, sive nos ipsi qui nunc sumus,
ut verbis utar Apostoli, sicut nihil intulimus in
hunc mundum, haud dubium quin nec auferre quid
possumus <strong>(I Tim. VI)</strong>. Eamdem intentionem et in
isto quod ait: Generatio praeterit, et generatio
advenit, et in caeteris quae sequuntur, quaecunque
vanitatis arguit, prudenter intellige, quia ipsa est,
<nobr><sub></sub></nobr> quam idem Apostolus, praemisso, ut jam memoravimus:
Nihil enim intulimus in hunc mundum, haud
dubium quin nec auferre quid possumus, protinus
expressit, dicens: Habentes autem alimenta, et
quibus tegamur, his contenti simus. Nam qui volunt
divites fieri, incidunt in tentationem et laqueum
diaboli, et desideria multa inutilia, et nociva, quae
mergunt homines in interitum et perditionem. Radix
enim omnium malorum est cupiditas. Quam quidam
appetentes, erraverunt a fide et inseruerunt se doloribus
multis <strong>(Ibid.)</strong>. Quid aliud dicit Ecclesiastes,
toties repetendo, vanitas et afflictio spiritus?
Hoc etiam dicens inter caetera: Quid enim proderit
homini de universo labore suo, et afflictione spiritus,
qua sub sole cruciatus est? <strong>(Eccle. I)</strong> cuncti dies
<nobr><sub></sub></nobr> ejus doloribus pleni sunt, nec per noctem mente
requiescit.</p>
<br> <h4><center>CAPUT X. </center></h4>
<p><em>Quomodo jure vanitatis arguuntur omnia quae fecit
Deus sex diebus in comparatione diei septimi, in
quo requievit.</em></p>
<p>Magnum est Scripturae hujus negotium, et magnum
concionis hujus emolumentum, concionatore isto
loquente, prae oculis habens duo opposita haec, hinc
vanitatem et inde veritatem, et inter utrumque clare
discernas et legitima diffinitione utrumque diffinias.
Est autem haec diffinitio vanitatis, quam Paulus
apostolus satis brevem pene expressit dicendo:
Praeterit enim figura hujus mundi <strong>(I Cor. VII)</strong>.
Vanum quippe constat esse omne quod praeterit, et
<nobr><sub></sub></nobr> praetereundo possessorem sive cupidum sui fallit et
eludit. Porro veritatis diffinitionem, quam aliam
dare possumus dignam, nisi ut dicamus, veritatem
illud esse quod semper idipsum est? Illud enim,
quia non praeterit, neminem fallit, neque contingit
in hac optima parte, quod evenit in parte vanitatis,
his de quibus scriptum est: Dormierunt somnum
suum et nihil invenerunt omnes viri divitiarum in
manibus suis <strong>(Psal. LXXV)</strong>. Et quid est illud quod
semper est idipsum? <strong>68</strong> Eamus ad caput libri ad
initium Scripturarum veritatis, quia illic est magnum
et evidens ostium rationis, unde possimus
veritatem a vanitate certis disparare terminis. Sex
quippe diebus omne opus suum coelum et terram, et
<nobr><sub></sub></nobr> omnem ornatum eorum perfecit, et die septimo opus
suum complevit. De quo videlicet die septimo, me
in alio opere dixisse memini, quia natura primus
est, qui ordine septimus habetur. Unde et de illo
die quo dixit Deus: Fiat lux, et facta est lux, et
divisit lucem ac tenebras, non sic scriptum est:
Factumque est mane et vespere dies primus, sed:
Factumque est vespere et mane dies unus <strong>(Gen. I)</strong>.
Sex quippe dies sunt omnium creaturarum, sex primae
species, per quas Creator cognosci debet. Propter
quod et dicuntur dies, id est, oculos cordis nostri,
ad cognoscendum Creatorem illuminantes; quarum
videlicet creaturarum angelica creatura prima, et
humana natura sexta est. Septimus dies, ut jam
dixi, natura primus est, quia sapientia est, in qua
<nobr><sub></sub></nobr> Deus omnia fecit, quia Verbum est, per quod omnia
facta sunt <strong>(Joan. I)</strong>, et in isto Deus requiescit.
Et ideo quidem primus est iste dies, quia in ipso vidit
omnem creaturam, priusquam faceret; nobis autem
septimus est, quia prius cognoscimus creaturam, et
per ipsam cognoscimus, quia Creator magnus est.</p>
<p>Notandum ergo quia, sicut dictum est: Complevitque
Deus die septimo opus suum, et non
dictum est: Omne opus suum quod fecerat, dictum
est autem: Et requievit die septimo ab universo
opere quod patrarat <strong>(Gen. II)</strong>. Nam ab omni quidem
opere requievit, ut nullam deinceps novam
speciem crearet, sed si rite perpendis sensum verbi
hujus complevit, non omne opus suum, sed solam
rationalem creaturam die septimo complevit; nec
<nobr><sub></sub></nobr> ipsam universam, sed solam electionem quae per
humilitatem illo die septimo dignam sese exhibuit.
Quidnam est die septimo compleri, in quo Deus requievit,
nisi introire in illam requiem Domini, quae
plenitudo est beatitudinis, cujus et Apostolus magnifice
meminit: Ingrediemur enim, ait, in requiem qui
credidimus, quemadmodum dixit: Sicut juravi in
ira mea, si introibunt in requiem meam, et caetera
usque qui enim ingressus est in requiem ejus,
etiam ipse requievit ab operibus suis, sicut et a suis
Deus <strong>(Hebr. IV)</strong>.</p>
<br> <h4><center>CAPUT XI. </center></h4>
<p><em>Quod non tam ipsa creatura quam creaturae usus immoderatus,
vel amor perversus, recte vanitatis arguatur;
quomodo dicit Scriptura: Et vidit Deus
</em><nobr><sub></sub></nobr> <em>cuncta quae fecerat, et erant valde bona.</em></p>
<p>Igitur hic habemus certis disparata terminis duo
opposita haec, vanitatem et veritatem; vanitatem
videlicet, in senario creaturae numero; veritatem,
in requie Dei, scilicet, in die septimo. Ergone, inquis,
creatura vana est, aut opera Dei vana sunt, et
ipse Deus vanitatis auctor est? Nonne cuncta Dei
opera potius bona sunt, sicut ibidem Scriptura dicit:
Et vidit Deus cuncta quae fecerat, et erant
valde bona? <strong>(Gen. I.)</strong> Ad haec, inquam, plane vanitas
est creatura omnis, in comparatione requietionis,
qua Deus in die septimo requiescit, et ex eo
vanitatis arguitur creatura rationalis quaecunque,
quod requiem quaerit in temporalibus sive visibilibus
<nobr><sub></sub></nobr> istis, et in illis aeternis atque invisibilibus bonis, requiei
Domini, fundamentum spei non sibi collocavit.
Verumtamen hic non tam ipsa creatura quam creaturae
usus vel amor immoderatus vanitatis arguitur.
Exempli gratia: Dum circa solis pulchritudinem ita
sese impedit humana mens, ut hunc esse Deum
putaverit, et huic creaturae potius quam Creatori
servire delegerit; nec solum huic, verum etiam caeteris
creaturis, maximeque quatuor elementis igni
et aeri, et terrae, et aquae nomina divinitatis ascripserit.
Propterea merito cuncta haec Scriptura vanitatis
arguit, et in primis solem, dicens: Oritur
sol et occidit, et ad locum suum revertitur, ibique
renascens gyrat per meridiem, et flectitur ad aquilonem
<strong>(Eccle. I)</strong>. Nimirum in ortu ejus, et occasu
<nobr><sub></sub></nobr> in gyro ejus australi, et reflectione aquilonari,
quia magna est mutabilitas, magna est et vanitas,
quia nec homini laboranti satis grata est
productior lux, dum sol ad aquilonem reflectitur,
nec his qui in avibus ludunt, semper placet longanimitas
tenebrarum, dum gyrat per austrum. Similiterque
in caeteris varietatibus diei et noctis,
aestatis et hiemis, veris et autumni. Sunt quidem
multa humanae infirmitatis remedia, sed multa nihilominus
anxietatis taedia, quia nulla in his sufficientia,
imo in omnibus magna indigentia est. Propterea
nec in his, nec in aliquo eorum quae sub sole sunt
vel fiunt, est sperandum sive confidendum, quod
cuncta vana, cuncta transitoria sunt. Hac intentione
cuncta vanitatis arguit, tandemque ipsum hominem,
<nobr><sub></sub></nobr> cujuscunque spes ultra vel extra haec, pedem suum
non extendit. Ait enim: Idcirco interitus unus est
hominis et jumentorum, et aequa utriusque conditio;
sicut moritur homo, sic et illa moriuntur; similiter
spirant omnia, et nihil habet homo jumentis amplius.
Cuncta subjacent vanitati, et omnia pergunt
ad unum locum. De terra facta sunt, et in terram
pariter revertentur <strong>(Eccle. III)</strong>. Non ergo sperandum
in homine, quamvis divino, quamvis potenti.
Annon et ante istum, pater David idem senserat?
Nolite, ait, confidere in principibus, in filiis hominum,
in quibus non est salus. Exibit spiritus ejus et
revertetur in terram suam, in illa die peribunt omnes
cogitationes eorum <strong>(Psal. CXLV)</strong>. Nonne proinde
constat quod ipse homo sit vanitas? Hinc idem
<nobr><sub></sub></nobr> alibi dicit: Verumtamen universa vanitas, omnis
homo vivens. Statimque duobus hoc ipsum versiculis
astruit, quod hic explicatur longiori disputatione
concionatoris : Verumtamen, inquit, in
imagine pertransit homo, sed et frustra conturbatur.
Thesaurizat et ignorat cui congregabit ea <strong>(Psal.
XXXVIII)</strong>. Plane idem sensus est in plurimis horum
quae hic dicit, addens etiam haec : Rursus detestatus
sum omnem industriam meam, et quam sub
sole studiosissime laboravi, habiturus haeredem post
me, quem ignoro utrum sapiens an stultus sit futurus,
et dominabitur in laboribus meis, quibus desudavi
et sollicitus fui, et est quidquam tam vanum
<strong>(Eccle. II)</strong>?</p>
<br> <h4><center>CAPUT XII.<nobr><sub></sub></nobr>  </center></h4>
<p><em>De eo quod ait: Deum time, et mandata ejus observa,
hoc est enim omnis homo, et quod absque
timore Dei, omnis homo vivens sit vanitas.</em></p>
<p>Pro intentione libri hujus Ecclesiastes, ad hoc breviter
dicendum quod in solo sit Deo sperandum, quoniam
satis dictum arbitramur pro eo, neque quod in
homine, neque in alia creatura sperandum sit. In plerisque
psalmorum sic fecerat et pater David, ubi
dixit quod supra memoravimus: Verumtamen universa
vanitas omnis homo vivens <strong>(Psal. XXXVIII)</strong>, etc.
Hoc demonstrare intendens, quod neque in homine,
<strong>69</strong> neque in thesauro hominis sperandum sit, protinus
ait: Et nunc quae est exspectatio mea? <strong>(Ibid.)</strong>
quod idem est, ac si dicat: In quo ergo sperabo?
nonne in Domino? Itemque cum dixisset: Nolite
<nobr><sub></sub></nobr> confidere in principibus, in filiis hominum, in quibus
non est salus; causam quoque subjunxit cur
in illis non sit sperandum, dicens: Exibit spiritus
ejus, videlicet hominis, et revertetur homo in
terram suam; in illa die peribunt omnes cogitationes
eorum, protinus exclamavit: Beatus cujus
Deus Jacob adjutor ejus, spes ejus in Domino Deo
ipsius <strong>(Psal. CXLV)</strong>, et caetera usque in finem
psalmi. Quibus verbis spem excitare nititur excitatione
rationabili, ut bonum quod permanet praeferendum
esse sentias omni quod transit. Juxta hunc
sensum concionator iste, concionis multitudinem
ab immoderato amore rerum transeuntium revocare,
et ad aeternorum spem bonorum excitare cupiens,
et hoc multiplici ratione peragens, talem in ultimo
<nobr><sub></sub></nobr> facit conclusionem: Finem loquendi omnes pariter
audiamus: Deum time, et mandata ejus observa,
hoc est enim omnis homo. Et cuncta quae fiunt,
adducet Deus in judicium, pro omni errato, sive
bonum, sive malum <strong>(Eccle. XII)</strong>.</p>
<p>Quomodo sapit tibi in palato cordis quod dixit:
Hoc est enim omnis homo? Verbum est, qualem
sensum efficit intellectui tuo? Talem nimirum efficere
debet, qui pertineat ad eamdem rationem, qua dixit
aeternus et incommutabilis Deus: Ego sum qui
sum. Haec dices filiis Israel: Qui est, misit me ad
vos <strong>(Exod. III)</strong>. Egerat enim ab initio libri de
corruptione vanitatis, et cuncta corripiens sive
discutiens, comprobaverat, quia omne vanum, omne
<nobr><sub></sub></nobr> quod transit, utique sic est, quasi non sit, nec
ipsum hominem excipiens quicunque in vanitate
ambulavit. Ait enim: Dixi in corde meo de filiis
hominum, ut probaret eos Deus, et ostenderet similes
esse bestiis. Idcirco unus interitus est hominis
et jumentorum, et aequa utriusque conditio <strong>(Eccle.
III)</strong>. Et caetera quorum supra meminimus, cum
illo psalmi versiculo: Verumtamen universa
vanitas, omnis homo vivens <strong>(Psal. XXXVIII)</strong>. Ut
ergo sciat omnis concio per quid fieri debeat, ut
humana creatura liberetur a servitute corruptionis.
Homo jam non sit vanitas, habens esse, habens
participationem in idipsum cum aeterno illo qui
dicit. Ego sum qui sum.---Hoc est, ait, omnis
homo, Deum timere, et mandata ejus observare
<nobr><sub></sub></nobr> <strong>(Eccle. XII)</strong>. Ablativo casu dictum grammatici
intelligunt hoc, ac si diceret: Deum timendo, et
mandata ejus observando, accipit esse homo, et
gratia est, adhaerendo Deo, qui natura est; nam qui
adhaeret Deo, unus Spiritus est <strong>(I Cor. VI)</strong>. Alias
autem homo sive sit rex Israel in Jerusalem, sive
rex in Babylone praepotens, quantiscunque affluat
deliciis et fruatur bonis, aedificans sibi domos et
plantans vineas, faciens hortos et pomaria et exstruens
aquarum piscinas, possidens servos et ancillas,
armenta quoque et magnos ovium greges,
coacervans sibi argentum et aurum, faciens sibi
cantores et cantatrices, scyphos et urceos ad vina
fundenda, quid prodest? Et haec omnia vana sunt,
et ipsa vanitas est <strong>(Eccle. II)</strong>.</p>
<br> <h4><center>CAPUT XIII.<nobr><sub></sub></nobr>  </center></h4>
<p><em>Quod haec duo, fides, quae in Parabolis instruitur,
et spes, quae in Ecclesiaste roboratur, operentur
per tertium, scilicet per charitatem, quae in Canticis
loquitur.</em></p>
<p>Haec duo scilicet, fides, quam designavimus in
parabolis praedicari, et spes, quae in Ecclesiaste
roboratur, per multa argumenta contemnendae vanitatis,
operantur per tertium, scilicet per charitatem,
quae aperta facie loquitur, sic incipiens: Osculetur
me osculo oris sui <strong>(Cant. I)</strong>. De cunctis vocibus
libri hujus, non opus est nunc astruere quod
sint voces charitatis significantes affectum quatuor
personarum Christi desiderabilis, et Ecclesiae desiderantis,
amicorum et adolescentularum intendentium
<nobr><sub></sub></nobr> audire vocem sponsi dilecti et vocem sponsae
dilectae, et pro hoc auditu gaudio gaudere. Piget nos
egnes, et fatemur, quia piget nos diutius hic immorari,
praesertim quia proprium edidimus olim opusculum,
de istis canticorum Canticis, distinctum
septem libellis, ad honorem Dominae nostrae sanctae
Mariae perpetuae Virginis, quae vera sponsa principaliter
amici est aeterni, scilicet Dei Patris, sponsa
nihilominus et mater Filii ejusdem Dei Patris, templum
proprium charitatis, id est, Spiritus sancti, de
cujus operatione illum concepit; qui videlicet Spiritus
sanctus charitas est Patris et Filii. Opus illud
accipiat quicunque audierit auditor benevolus, non
sicut contrarium priscis doctoribus, qui in eisdem
<nobr><sub></sub></nobr> canticis latius amorem exposuerunt sanctae Ecclesiae,
sed sicut aliquid supererogatum ultra lectionem
ipsorum, adunando et congregando voces tam magni
tamque diffusi corporis Ecclesiae in unam animam
singularis et unicae dilectae Christi Mariae. Quia nihil
huic disconvenit omnium eorum, quaecunque dici
vel cantari possunt de magno et sancto amore dilectae
et diligentis Christum Ecclesiae. De ista duntaxat
Scriptura hoc dicimus, quae tota est cantabilis;
nam in caeteris Scripturis multa sonant lamentabilia
poenitentis Ecclesiae, in plerisque peccavit,
pro quorum parte cum fructibus poenitentiae lamentatur
et gemit. Et haec infra dignitatem sunt hujus
beatae Virginis, cujus vita integerrima non habuit
cur gemeret, nisi vulnus charitatis, propter dilationem
<nobr><sub></sub></nobr> plenae atque perfectae beatitudinis in tempore
hujus peregrinationis.</p>
<br> <h4><center>CAPUT XIV. </center></h4>
<p><em>Quomodo in tribus istis, fide, spe et charitate, utiliter
speculari possumus, quomodo magis ac magis
ad cognitionem sanctae Trinitatis erudiamur.</em></p>
<p>Memores esse debemus propositi sive intentionis,
qua sermonem coepimus habere de fide, spe et charitate,
secundum libros istos tres Salomonis, scilicet
ut in isto quasi speculo horum trium fidei, spei et
charitatis quamdam specularemur similitudinem
sanctae Trinitatis; quia per haec tria reformavit hominem
ad similitudinem suam, juxta propositum
quod proposuerat dicendo: Faciamus hominem ad
imaginem et similitudinem nostram <strong>(Gen. I)</strong>. In
<nobr><sub></sub></nobr> ista ergo divinae similitudinis claritate, in tribus
istis, fide, spe et charitate, est quod utiliter speculemur,
quo aliquantisper magis ac magis ad cognitionem
ejusdem sanctae Trinitatis erudiamur, quam
nunc in sua majestate videre nequimus. Ecce intelligimus
et scimus, quia fides per spem et per charitatem,
spes quoque per fidem et per charitatem operatur
ea, quae in istis tribus libris Proverbiorum,
Ecclesiastis et Canticorum continentur. Fides namque
per spem et per charitatem hoc operatur in homine,
ut accedat ad illam, quam sapientia aedificavit
sibi domum, ut ad convivium victimarum quas illa
immolavit, ad bibendum vinum quod illa miscuit,
ad edendum panem mensae quem illa proposuit <strong>(Prov.
IX)</strong>, taliter praeparata mente, ut similia retribuere
<nobr><sub></sub></nobr> velit, scilicet animam ponere pro illo, qui prior in
tantum <strong>70</strong> dilexit nos, ut animam suam poneret pro
nobis <strong>(Joan. XIX)</strong>. Spes per fidem et per charitatem
hoc operatur in homine, ut etiam si persecutor
desit, qui et facultates terrenas auferre, et
corpus solet occidere, ipse intelligens, quia vana, id
est, transitoria sunt omnia, relinquat ultroneus ea
quae possidet, juxta consilium dicentis: Si vis perfectus
esse, vade, vende universa quae habes, et da
pauperibus, et habebis thesaurum in coelo, et veni, sequere
me <strong>(Matth. XIX)</strong>. Quantum est quod speculari
possumus in isto speculo sive aenigmate de illa altissimae
Trinitatis claritate, cujus faciem nunc non possumus
videre? Exiguum quidem, sed hoc ipsum jam aliqua
<nobr><sub></sub></nobr> vitae aeternae scintilla nobis est. Haec est enim
vita aeterna, ait ipse Filius Dei, ut cognoscant te
solum verum Deum, et quem misisti Jesum Christum
<strong>(Joan. XVII)</strong>. Quid ergo est illud quantulumcunque,
quod videre nunc possumus, per hoc speculum,
in isto aenigmate? Nimirum opus illud quod
necessarium nobis est ad aeternam salutem credere
et scire, quia Deus Pater per charitatem suam, id
est, per Spiritum Sanctum, proprio Filio suo mandatum
hoc dedit, ut pateretur pro nobis <strong>(Rom. VIII)</strong>,
et ipse Filius per eamdem charitatem suam, id est,
per eumdem Spiritum sanctum, mandatum hoc suscepit,
obedire usque ad mortem, mortem autem
crucis <strong>(Philipp. II)</strong>. Quali cum spe? Illa nimirum,
quam per Isaiam nobis annuntiavit Spiritus sanctus
<nobr><sub></sub></nobr> dicens: Si posuerit pro peccato animam suam,
videbit semen longaevum, et voluntas Domini in
manu ejus dirigetur <strong>(Isa. LIII)</strong>. Ipse autem Pater
quali vel quanta fide? Fidelis enim in omnibus
verbis <strong>(Psal. CXLIV)</strong>, et in isto maxime, et omnia
opera ejus in fide, et opus istud praecipue. Quali
ergo vel quanta fide mandatum dedit hujus obedientiae,
mandatum hujus patientiae? <strong>(Psal. XXXII.)</strong> Nimirum
tali fide qualis est ipse: tanta fide, quantus est
ipse, fide admirabili, fide inseparabili, fide perseverantissima,
fide victoriosissima. Quantis irritatus
est malis hominum, quam maximis peccatis? Attamen
perseveravit in proposito vel promissione tanti
boni, et quae processerant de labiis suis, irrita non
fecit <strong>(Psal. LXXXVIII)</strong>. Pro quo et David sollicitus:
<nobr><sub></sub></nobr> Miserere mei, ait, ut justificeris in sermonibus tuis,
et vincas cum judicaris <strong>(Psal. L)</strong>. Quantis regibus,
quantis regnis armatus diabolus, hoc propositum eis
avertere laboravit? Attamen evicit fortissimus Deus,
et sicut proposuerat ecce Filius ejus Deus homo
sedet a dextris ejus. De illa perseverantia fidelis et
fortis Dei, nostrum illud opus existit, in duodecim
libellis, quod intitulatur : <em>De victoria Verbi Dei.</em></p>
<br> <h4><center>CAPUT XV. </center></h4>
<p><em>Quod in Scripturis antiquis nomina haec, fidei, spei
et charitatis fere ita raro inveniantur, cum res
ipsarum ubique praedicentur, sicut relativa nomina,
Patris, et Filii, et Spiritus sancti, aut tacentur, aut
rarissime, et cum cautela pronuntiantur.</em></p>
<p>Praeclara hodie in evangelicis et apostolicis litteris,
<nobr><sub></sub></nobr> et in ore totius Ecclesiae praedicato est horum trium,
fidei, spei et charitatis. Olim non ita. Quotus enim
est locus in Scripturis veteris instrumenti, ubi manifestatio
luceat propriis nominibus facierum istarum,
fidei, spei et charitatis? Notum quidem et certum
est omnem Scripturam divinitus inspiratam, res
ipsas sive virtutes intendere, quae significantur
nominibus istis, sed cum ita sit, nihilominus absoluta
eadem nomina fere ubique praedicet, quod jam
ex parte monstravimus. Relativa haec nomina, quae
sunt Pater et Filius et Spiritus sanctus, aut tacuit,
aut rarissime, et cum cautela, et nusquam simul
juncta pronuntiavit.</p>
<p>Exempli gratia: Cum sicut superius demonstratum
est, fere cuncta, quae dixit Salomon in Parabolis,
<nobr><sub></sub></nobr> pertineant ad gloriam fidei, ubi hoc ipsum
nomen quod est fides, palam annuntiavit? Item in
Ecclesiaste, cum fere cuncta quae illic per multa
dicuntur argumenta, hominem provocant ad coronam
spei, ubi spem ipsam nominavit? In Canticis canticorum
cum fere cuncta pertineant ad sacramentum
charitatis, ipsam charitatem non multis vicibus
nomine proprio nominavit, dicendo: Media charitate
constravit <strong>(Cant. III)</strong>, et alibi: Aquae multae
non poterunt exstinguere charitatem <strong>(Cant. VIII)</strong>.
Itemque alibi: Ordinavit in me charitatem <strong>(Cant. II)</strong>.
Verum hoc nomine charitatis liberius poterat annuntiari
sive declamari, etiam pueris illis, hominibus
carnalibus illis, qui nescirent, nec scire curarent quid
<nobr><sub></sub></nobr> fides, quid spes, quid spiritualis dilectio sit, et forte
charitatem sufficientem reputarent viri et mulieris,
sive mariti et uxoris, parentum, filiorum, caeterorumque
cognationum, sive affinitatum dilectionem
carnalem. In divinis sermonibus de illa charitate
agitur, cujus est ecclesiastica diffinitio haec: Diligere
Deum propter ipsum, et proximum non qualemcunque,
sed inimicum hominem diligere propter Deum
<strong>(Matth. V)</strong>. Nunquid si hujusce dilectionis capaces
essent homines, dixisset eis lex: Diliges amicum
tuum et odio habebis inimicum tuum <strong>(Deut. XV)</strong>.
Similiter de fide sentiendum. Si enim fidei capaces
tunc essent homines, per quam Abraham justificatus
est <strong>(Gen. XV; Rom. IV)</strong>, nunquid posita fuisset lex.
Et ut per similitudinem sermo iste magis placeat,
<nobr><sub></sub></nobr> nunquid ancillam duxisset Abraham, nisi sterilis
fuisset libera? <strong>(Gen. XVI; Galat. IV)</strong>. Verum nos de
his latius alio in opere tractavimus.</p>
<br> <h4><center>CAPUT XVI. </center></h4>
<p><em>Item de fide, spe et charitate, quod per haec tria in
sanctis Scripturis assimiletur sancta Trinitas, et de
capitulo Apostoli: Tunc autem cognoscam, sicut
et cognitus sum, quid sit cognoscere vel cognosci.</em></p>
<p>Hic propositum fuit demonstrare, quod haec tria
sint, per quae homo ad illam Dei similitudinem reformetur,
quod in initio proposuit dicens: Faciamus
hominem ad imaginem et similitudinem nostram.
Unde et apostolus Joannes: Scimus, ait, quia,
cum apparuerit, similes ei erimus, quoniam videbimus
eum sicuti est <strong>(I Joan. III)</strong>. Quantum putas jucunditatis
<nobr><sub></sub></nobr> habet demonstratio, sive intelligentia haec?
Nam beati quidem sancti prophetae pro eo quod in
manu eorum Dominus assimilatus est, sicut in Osee
dicit, et nos jam ante meminimus: Et locutus sum
super prophetas, et ego visiones multiplicavi, et in
manu prophetarum assimilatus sum <strong>(Ose. XII)</strong>, sed
nihilominus sancti et electi omnes beati, quia sancta
Trinitas, unus Deus, Pater, et Filius, et Spiritus
sanctus per haec tria, fidem, spem et charitatem,
assimilatur eis. Hic assimilationis modus est universalis.
Habuerunt sancti patriarchae, Abraham, Isaac
et Jacob (qui et ipsi prophetae fuerunt) quasdam
proprias in semetipsis assimilationes Patris, et Filii,
et Spiritus Sancti, quod et suo loco commemoravimus,
sed haec est assimilatio universalis charitas,
<nobr><sub></sub></nobr> fidei, spei et charitatis, quae videlicet assimilatio in
aeternum manebit. Delectamur rei magnitudine, sed
labor est in delectatione, dum sermo deficit invalidus,
et quantillum in mente suggerit Spiritus, fari
gestiens lingua non assequitur. Capitulum quippe
magnum est, in <strong>71</strong> quo vel circa quod pene defessus
animus jam terminare properat sermonem habitum
de his tribus. Quod capitulum? Nunc, inquit Apostolus,
cognosco ex parte, tunc autem cognoscam
sicut et cognitus sum. Nunc autem manent fides,
spes, charitas, tria haec; major autem horum est
charitas <strong>(I Cor. XII)</strong>. Qua enim voce, qualibus
verbis, horum possumus verborum sensum consequi?
Verbum quippe cognitionis, duarum quemdam
<nobr><sub></sub></nobr> significat contractum sive sensum conscientiarum,
nimiam nimisque familiarem habentem
fiduciam in alterutrum, qui neque per lectionem,
neque per auditionem, sed per solum satis anima
scire potest experimentum. Multum est quod sacra
Scriptura de mutua cognitione Spiritus Dei et spiritus
hominis agit per similitudinem. Exempli gratia:
Et gaudebit sponsus super sponsam, et gaudebit
super te Deus tuus <strong>(Isa. LXII)</strong>. Quod ergo dicit:
Tunc cognoscam sicut et cognitus sum, verbo
cognitionis sempiternum insinuare volens usum
charitatis sive torrentem voluptatis, redundantem
ex secreto divinitatis in interiora animae diligentis,
quis digne verbis explicare possit? Absconditum est
a nobis toto hujus nostrae peregrinationis tempore,
<nobr><sub></sub></nobr> propter quod Psalmista suspirans dicit: Quam magna
multitudo dulcedinis tuae, Domine, quam abscondisti
timentibus te <strong>(Psal. XXX)</strong>. Si absconditum
est ab omni vivente, imo peregrinante in ista mortalitate,
ut recte dicat: Nunc cognosco ex parte.
Quidnam est: Nunc cognosco ex parte, praesertim,
quia subjungit: Tunc autem cognoscam
sicut et cognitus sum <strong>(I Cor. XIII)</strong>. Per supra
scriptam similitudinem in hoc sensu adjuvemur, qua
dictum est: Et gaudebit sponsus super sponsam,
et gaudebit super te Deus tuus <strong>(Isa. LXII)</strong>. Nunquam
enim sponsa plene cognoscit sponsi affectum,
nisi dum per naturalem commistionem fiunt corpus
unum. Ibi plane dicere potest, nunc cognosco sicut
et cognita sum.</p>
<br> <h4><center>CAPUT XVII.<nobr><sub></sub></nobr>  </center></h4>
<p><em>Quo sensu vel qua intentione dixerit Apostolus: Nunc
autem manent fides, spes, charitas, tria haec, major
autem horum est charitas, et quod haec
tria sunt inseparabilia, sicut et ipsa Trinitas.</em></p>
<p>Tandem et illud quaesitu dignum est, quo sensu
vel qua intentione dixerit Apostolus: Nunc autem
manent fides, spes, charitas, tria haec; major autem
horum est charitas. Nam in beata Trinitate,
cujus in anima hominis, similitudinem per haec tria
formari jam diximus, fidem, spem et charitatem;
certum novimus, quia nihil prius aut posterius,
nihil majus aut minus, sed totae tres
personae coaeternae sibi sunt et coaequales. Hic
autem in ista imagine sive similitudine, est majus
<nobr><sub></sub></nobr> et est minus; est prius et posterius et non parva
inaequalitas, cum et supra dixerit: Et si habuero
omnem fidem, ita ut montes transferam, charitatem
non habeam, nihil sum <strong>(I Cor. XIII)</strong>. Et deinde
compositis tribus istis fide, spe et charitate, dicat:
Major autem horum est charitas. Ad haec, inquam,
fides vera nunquam sine charitate, et charitas
vera nunquam sine fide est. Sicut indivisus
est unus et trinus Deus, Pater, et Filius, et
Spiritus sanctus, sic indivisa est una et trina virtus
fides, spes et charitas, quae respectu Trinitatis in
anima hominum efficitur. Verum de Apostolo scire
debemus: Quia est, ubi suo sensu fidem praedicat,
et est, ubi sensu aliorum sic de fide loquitur, ut
<nobr><sub></sub></nobr> eos, qui quasi de fide nimis praesumunt, arguat et
corripiat. Denique suo sensu fidem praedicat, ita ut
fidem, spem et charitatem, quia vere inseparabilia
sunt haec, simul comprehendat, cum dicit: Ei
vero qui non operatur, credenti autem in eum simul
qui justificat impium, reputatur fides ejus ad justitiam.
Et subinde: Dicimus enim quia reputata
est fides Abrahae ad justitiam. Item: Non enim per
legem promissio Abrahae, ut haeres esset mundi, sed
per justitiam fidei <strong>(Rom. IV)</strong>. Haec, etc. cum dicit,
nimirum fidem praedicat, non mortuam aut nudam,
sed fervore charitatis vivam, corona spei ornatam.
Et sicut sanctam Trinitatem uno interdum Patris nomine
invocamus; exempli gratia cum dicimus:
Pater noster qui es in coelis <strong>(Matth. VI)</strong>; ita et
hic fidem, spem et charitatem uno praedicat et subintelligi
<nobr><sub></sub></nobr> vult nomine fidei. Porro illorum, quibus
loquebatur, scilicet, Corinthiorum sensu, quasi
fidem a charitate sejunxit <strong>(I Cor. XIII)</strong>, dicendo
quod supra meminimus. Et si habuero omnem fidem,
ita ut montes transferam, charitatem autem
non habuero, nihil sum <strong>(ibid.)</strong>. Illi namque fidem a
charitate longe sejungebant, quia cum sine
charitate essent, fidem Christi se habere putabant.
Quapropter et redarguit eos, sic incipiens: Obsecro
autem vos per nomen Domini nostri Jesu Christi,
ut idipsum dicatis, et non sint in vobis schismata.
Significatum est mihi de vobis, fratres mei, quod
contentiones sint inter vos <strong>(I Cor. I)</strong>. Hoc autem
ab initio non expediebat, ut primum praedicaretur,
<nobr><sub></sub></nobr> scilicet fidem nihil prodesse, nisi per dilectionem
operetur <strong>(Gal. V)</strong>, vel quod sicut ait apostolus Jacobus,
fides mortua sit sine operibus <strong>(Jacob. II)</strong>.
Magna cum cautela et discretione providendum noverat,
quatenus in primis saltem Nomen Domini
Christi Jesu, a rudibus et eatenus idololatris populis
reciperetur, et deinde opera bona superaedificarentur.
Propter hoc sapienti architecto jure seipsum
assimilavit, dicens eisdem Corinthiis: Secundum
gratiam Dei, quae data est mihi, ut sapiens architectus
fundamentum posui, alius autem superaedificat
<strong>(I Cor. III)</strong>, etc.</p>
<br> <h4><center>CAPUT XVIII. </center></h4>
<p><em>Orandum est ut, quoniam per haec tria reformamur
ad similitudinem Trinitatis, augeat in nobis fidem,
augeat spem, augeat charitatem beata Trinitas.</em></p>
<p><nobr><sub></sub></nobr> Quoniam igitur per haec ad similitudinem tui reformamur,
auge in nobis fidem, auge spem, auge charitatem,
o beata Trinitas. Hae sunt enim divitiae nostrae,
hic thesaurus noster, haec vita nostra, o beata Trinitas.
Haec sapientia nostra, haec fortitudo nostra,
haec gloria nostra, o beata Trinitas: hoc desiderium
nostrum, hoc fundamentum sempiternum. Haec lux
oculorum nostrorum, o beata Trinitas. Haec justitia
nostra, haec laetitia nostra, hoc gaudium nostrum,
o beata Trinitas. Haec misericordia nostra, haec consolatio
nostra, haec fiducia nostra, o beata Trinitas.
Hoc decus nostrum, haec victoria nostra, haec corona
nostra, o beata Trinitas. Haec igitur auge in
nobis, ut in aeternum viventes benedicamus tibi.<span class="text-blue-600 font-bold"