CAPUT PRIMUM. </center></h4>
<p><nobr><sub></sub></nobr> <em>De eo quod in Michaea scriptum est: Et suscitabimus
super eum septem pastores, et octo primates homines;
Qui pastores et qui sint primates, et quid sit
</em><nobr><sub></sub></nobr> <em>eos super Christum suscitari, et quod Moyses sit
unus de pastoribus illis.</em></p>
<p>Quoties de gratia Domini nostri Jesu Christi, sermonem
facientes, ad memoriam revocamus aliquid
<nobr><sub></sub></nobr> eorum quae magni patres et Judices Israel in typum
ejus gesserunt, facimus vel facere cupimus illud
quod de ipso per Michaeam prophetam inter caetera
dictum est: Et suscitabimus super eum septem
pastores, et octo primates homines <strong>(Mich. V)</strong>. Quinam
sunt vel fuerunt septem pastores, nisi Abraham,
Isaac, et Jacob, et Joseph, qui ad Pharaonem
introducens fratres suos, hoc profiteri jussit: Viri
pastores sumus, servi tui ab infantia nostra, usque
in praesens, et nos et patres nostri <strong>(Gen. XLVI)</strong>.
Verum quippe dixerunt, quia patres eorum Abraham,
Isaac, et Jacob, et ipse Joseph, cum adhuc
esset puer, curam habuerunt alendorum gregum.
Abraham ergo et Isaac, et Jacob, et Joseph. Iste
quoque Moyses, quem Dominus de rubo vocavit,
<nobr><sub></sub></nobr> cum pasceret oves Jethro soceri sui <strong>(Exod. III)</strong>, et
David, quem sustulit Dominus de gregibus ovium
de post fetantes accepit eum <strong>(Psal. LXXVII)</strong>, nonne
sex pastores sunt? Quibus adde Abel, qui et ipse primus
fuit pastor ovium <strong>(Gen. IV)</strong> et septem pastores sunt.
Porro octo primates homines, octo sunt praecipui judices,
qui notis et memorabilibus praeliis vicerunt hostes
et de caede vastantium liberaverunt Israel, videlicet Josue
et Othoniel, Ahor et Barac, et Gedeon, Jephte, Samson
et Samuel. Et quid est istos septem pastores et octo
primates homines suscitare super eum, scilicet, rectorem
summumque judicem Israel, qui ex te egressus
est, o Bethleem Judae, sicut ibidem in eodem Propheta
praescriptum est? Quid, inquam, est istos
suscitare super eum, nisi demonstrare quia typum
<nobr><sub></sub></nobr> ejus isti praetulerunt, et ipse in veritate complevit ea
quae istis in figura contigerunt? <strong>(I Cor. X.)</strong> Nunc igitur
pastorem Moysen hoc modo super eum suscitemus,
secundum sacramentum rei gestae, quam scripsimus,
fateamur id quod verum, quod pium, quod
catholicum est, quia sicut de Deo Patre, ita et de
Deo Dei Filio procedit Spiritus sanctus.</p>
<br> <h4><center>CAPUT II. </center></h4>
<p><em>Item de Verbo suscitationis, quoniam suscitari dicitur
id quod mortuum fuerat, et reviviscit.</em></p>
<p>Nusquam Scriptura sacra narravit de aliquo pastorum,
sive primatum ejusmodi, tale quid dictum,
tale quid factum est, ut hoc, quod dictum est a
Domino huic Moysi: Et auferam de spiritu tuo,
<nobr><sub></sub></nobr> tradamque eis, rursumque et locutus est ad eum:
Auferens de spiritu qui erat in Moyse, et dans
septuaginta viris <strong>(Num. XI)</strong>.) Eo magis hunc suscitare
cupimus super eum, de quo secundum facti
hujus mysterium procedit Spiritus sanctus, de
cujus plenitudine, ait Joannes Baptista, nos omnes
accepimus, et gratiam pro gratia, quia lex per
Moysen data est, gratia et veritas per Jesum Christum
facta est <strong>(Joan. I)</strong>. Sed jam in primis non
importune ratio quaeritur de Verbo suscitationis.
Suscitatur enim, vel suscitari dicitur id quod mortuum
erat et reviviscit. Num ergo quod taliter actum
est in Moyse, mortuum fuit? <strong>(Exod. XXXIV.)</strong> Plane
mortuum, propter excellentem vitam, quae est in
gratia et veritate Domini nostri Jesu Christi. Sicut
<nobr><sub></sub></nobr> enim dixit Apostolus cum loqueretur de illa litterali
claritate vultus Moysi, quam videntes filii Israel
timuerunt, dixit: Nam nec glorificatum est, quod
claruit in hac parte, propter excellentem gloriam <strong>(II
Cor. III)</strong>, id est, ad comparationem excellentis gloriae,
et de ista spiritus Moysis recte dicas effusione,
quia nec dicendum est, quod fuerit vivum aut vividum
propter excellentem vitam, id est, comparationem
excellentis vitae. Recte igitur dictum est, suscitabimus,
id est, quod in Moyse factum minus
vitae et utilitatis habuit, in Christo veram esse vitam
monstrabimus. Quare autem non dixit: Suscitabimus
in eo, sed dicere maluit: Suscitabimus super
eum? Nimirum propter minorationes ejusdem Domini
nostri Jesu Christi, quia non solum minoratus
<nobr><sub></sub></nobr> est paulo minus ab angelis <strong>(Psal. VIII)</strong>, verum etiam
minor visus est Moyse et omnibus prophetis. Longe
supra formam illam, in qua super terram visus, et
cum hominibus <strong>54</strong> conversatus est, supra formam
servi, in qua potuit etiam crucifigi, sunt ea quae
testificamur de ipso secundum Scripturas veritatis,
Scripturas in primis hujus Moysis. Quod sciens ipse,
cum de adventu Spiritus sancti loqueretur, dixit:
Ille me clarificabit, quia de meo accipiet, et annuntiabit
vobis. Statimque subjunxit: Omnia quae
habet Pater, mea sunt: Propterea dixi: Quia de
meo accipiet, et annuntiabit vobis <strong>(Joan. XVI)</strong>.
Quidnam est quod ait: Omnia quae habet Pater,
mea sunt, nisi ac si diceret: Omnes Scripturae
quas utique condidit Pater per nuntios suos Moysen
<nobr><sub></sub></nobr> et prophetas alios, in me tendunt? Cum ergo Spiritus
veritatis faciet vos intelligere quidpiam eorum,
quae scripta sunt de me, in lege, et prophetis, et
psalmis <strong>(Luc. XXIV)</strong>, hoc plane erit accipere de
meo, et annuntiare vobis, atque hoc agendo, ille
me glorificabit, scilicet apud vos et apud omnes qui
credent sermonibus vestris, dum majora sentietis,
quam nunc de meipso supra id quod nunc videtis in
me, aut ex me auditis.</p>
<br> <h4><center>CAPUT III. </center></h4>
<p><em>Quomodo suscitatum fuerit super Dominum Christum
hoc mysterium hujus pastoris, in eo quod
septuaginta viros, ut de spiritu ejus daretur eis,
congregare jussus est ad ostium tabernaculi foederis.</em></p>
<p>Igitur Moyses congregans septuaginta viros de
<nobr><sub></sub></nobr> senioribus Israel, quos noverat ipse, quod senes
essent et magistri, ad hoc ut de spiritu suo daretur
eis in ministerio, significat Dominum nostrum
Jesum Christum, qui discipulos quos elegit, notos
habens, quod senes essent, id est, fidem haberent,
in qua testimonium, ait Apostolus <strong>(Hebr. VI)</strong>, consecuti
senes, id est, sancti Patres, idcirco congregavit,
ut participes eos faceret Spiritus sui, qui in ipso
est, non ad mensuram sicut in quolibet sanctorum,
sed, sicut ait Apostolus, quia in ipso habitat plenitudo
divinitatis corporaliter <strong>(Colos. II)</strong>. Docet
nos hoc columba illa, quae baptizato eo visa est descendens
in eum, sicut Lucas manifestius scribit,
quia apertum est coelum, et descendit Spiritus
sanctus corporali specie, sicut columba in ipsum
<nobr><sub></sub></nobr> <strong>(Luc. III)</strong>. Nimirum et illa corporalis species quiddam
totum, integrum atque individuum et istud
Apostoli dictum: Quia in ipso habitat plenitudo
divinitatis corporaliter, hoc asserunt, quia Spiritus
sanctus huic non ad mensuram datus est, sed
totus in ipso est, totus in ipso manet cum omnibus
donis suis, sicut corporalis species columbae tota in
eum descendit cum omnibus membris suis, non
quod tunc Spiritus sanctus in illo esse vel manere
coeperit, sed quod in eo esset, quod in eo maneret
tali specie demonstravit. Denique si de natura ejus
humana recogitet aliquis, certum est, quia manet
in eo Spiritus sanctus ab initio conceptionis, quippe
quem de Spiritu sancto virgo intemerata concepit.
Si autem de divina natura sermo sit, stultum est
<nobr><sub></sub></nobr> ambigere utrum in Filio Spiritus sanctus sit, cum et
Pater, et Filius, et Spiritus sanctus una substantia
sit, nullo loco separabilis, nullis accidentibus permutabilis.
Ubi iste legislator et benedictionis dator,
viros istos congregavit, ut de Spiritu suo daret eis?
ad ostium tabernaculi foederis, et ibi stare secum
fecit <strong>(Num. XI)</strong>. Quod est ostium tabernaculi, coelestis
tabernaculi non manufacti? Non enim ignotum
esse debet, aliud esse tabernaculum, quod fixit
Deus non homo; et aliud quod jubente Deo, secundum
exemplar illius fixit homo, jubente, inquam, et
dicente Deo: Inspice et fac secundum exemplar,
quod tibi in monte monstratum est <strong>(Exod. XXV.)</strong> Quod
ergo est ostium coelestis tabernaculi, nisi passio
Domini nostri Jesu Christi, in qua patefactum est
<nobr><sub></sub></nobr> latus ejus lancea militis, unde sanguis, et aqua profluxit?
Non enim aliud novimus ostium, neque
aliunde, nisi per fidem hujus sacramenti est nobis
introitus, sive transitus in locum tabernaculi admirabilis
usque ad domum Dei <strong>(Psal. XLI)</strong>. Ad illud
quidem ostium omnes adducimur, omnes quicunque
in Christo Jesu baptizati sumus, nam in morte ipsius
baptizati sumus, ait Apostolus <strong>(Rom. VI)</strong>, et ibi
Spiritum sanctum accepimus. Sed pulchrum est hic
illos primores viros attendere, quos tunc praesentialiter
adduxit, dicens inter caetera sublevatis in coelum
oculis, quos dedisti mihi custodivi, et nemo
periit ex eis, nisi filius perditionis <strong>(Joan. XVII)</strong>.
Quomodo stare fecit eos secum? Vos estis, ait, qui
permansistis mecum, et ego dispono vobis, sicut
<nobr><sub></sub></nobr> disposuit mihi Pater meus regnum <strong>(Luc. XXII)</strong>.
Ita steterunt cum eo ad ostium tabernaculi, non dico
septuaginta viri, imo viri jam centum et viginti,
quando descendit Dominus, et auferens de Spiritu Christi,
tradidit eis, quando factus est repente de coelo sonus
tanquam advenientis spiritus vehementis, et apparuerunt
illis dispartitiae linguae tanquam ignis <strong>(Act. II)</strong>.</p>
<br> <h4><center>CAPUT IV. </center></h4>
<p><em>De eo quod usque ad illud patienter sustinuerat Dominus,
postquam autem tot homines acceperunt de
spiritu Moysi, murmurantem populum percutere
coepit, et in cujus rei figura istud contigerit.</em></p>
<p>Multum ad rem pertinet considerare, quae vel qualia
contigerunt populo illi, postquam acceperunt de
spiritu Moysi, et prophetaverunt, nec ultra cessaverunt
<nobr><sub></sub></nobr> illi septuaginta viri. Jam antea tentaverunt
Dominum multis vicibus, et male locuti fuerant in
ipsis beneficiis Dei, nec enim sine murmuratione
quiquam petierunt, sic incipientes: Quid bibemus?
<strong>(Exod. XV.)</strong> Et iterum murmurantes dixerunt:
Utinam mortui essemus per manum Domini in terra
Aegypti, quando sedebamus super ollas carnium, et
comedebamus panes in saturitate <strong>(Exod. XVI)</strong>. Patienter
sustinuit eos Dominus murmurantes, et male
loquentes, cum diceret Moyses ad Dominum: Quid
faciam populo huic? adhuc paululum, et lapidabit
me <strong>(Exod. XVII)</strong>. Tanta erat duritia illorum,
ut jam sic timeret Moyses, nec tamen
Dominus aliqua illos per semetipsum plaga percussit,
nisi quod Moyses propter reatum vituli
<nobr><sub></sub></nobr> quem fecit Aaron <strong>(Exod. XXXII)</strong>, ultro et injussus
praecepit filiis Levi, et occidit unusquisque fratrem
et amicum et proximum suum, cecideruntque in
illo die viginti tria millia. Verum illic, Moyses pro
Domino zelatus est. Nos autem de eo nunc agimus,
quod Dominus pro Moyse iratus est. Hoc nusquam
vel dictum vel factum reperitur, antequam accepto
de spiritu munere divisivo prophetarent tot homines,
sed extunc, quia non cessavit eorum murmuratio contra
Moysen, audiens Dominus iratus est, ita ut sororem
ejus in primis operiret candens lepra quasi nix
<strong>(Num. XII)</strong>, et populum percussit furor Domini plaga
magna nimis, et omnes, inquit, homines qui viderunt
majestatem meam, et signa quae feci in Aegypto, et
in solitudine, et tentaverunt me jam per decem
<nobr><sub></sub></nobr> vices, nec obedierunt voci meae, non videbunt terram
pro qua juravi patribus eorum, nec quisquam ex illis
qui detraxerunt mihi, intuebitur eam <strong>(Num. XIV)</strong>.
Et ita factum est. Quosdam ex illis terra deglutivit
<strong>(Num. XVI)</strong>, quosdam ignis consumpsit; quidam a serpentibus
perierunt, et omnis illa generatio, quae exierat
de Aegypto a viginti annis et supra <strong>55</strong> praeter Josue
et Caleb filium Jephone, variis cladibus consumpta
et in deserto prostrata est <strong>(Num. XIV)</strong>. Quid hoc sibi
vult, quod non ante post diffusionem spiritus Moysi,
tam terribile fuit supra illos judicium sive ira Dei?
Nam haec omnia, inquit Apostolus, in figura contingebant
illis <strong>(I Cor. X)</strong>, et proinde diligentius quaerere
debemus, quid per istam dispensationem temporis,
praefiguratum fuerit.</p>
<br> <h4><center>CAPUT V.<nobr><sub></sub></nobr>  </center></h4>
<p><em>De eo quod Pharisaeis dicentibus: Hic non ejicit
daemones, nisi in Beelzebub, principe daemoniorum,
respondit Dominus: Qui autem dixerit verbum
contra Spiritum sanctum, non remittetur ei, neque
in hoc saeculo, neque in futuro, et quod illa res
gesta in figura contigerit hujus judicii.</em></p>
<p>Dum quaestioni sive capitulo huic intendimus,
simulque audimus Apostolum dicentem: Nos autem
sensum Christi habemus <strong>(I Cor. II)</strong>, ecce
sensus ejusdem Christi nobis dignanter occurrit in
verbis istis, quae Pharisaeis respondit, quia dixerunt:
Hic non ejicit daemones, nisi in Beelzebub, principe
daemoniorum. Et si ego, inquit, in Beelzebub
ejicio daemones, filii vestri in quo ejiciunt? Ideo
<nobr><sub></sub></nobr> ipsi judices vestri erunt. Paucisque interpositis:
Ideo dico vobis, ait, omne peccatum et blasphemia
remittetur hominibus, spiritus autem blasphemiae
non remittetur. Et quicunque dixerit verbum contra
Filium hominis, remittetur ei: Qui autem dixerit
contra Spiritum sanctum, non remittetur ei, neque
in hoc saeculo, neque in futuro <strong>(Matth. XII)</strong>. In
verbis istis, sensus Christi nobis occurrit, dum praescripto
intendimus capitulo de causa Moysi, cur non
ante, sed postquam de spiritu ejus datum est septuaginta
viris murmurantibus atque detrahentibus,
Deus iratus est et non perpercit, sed ira ejus ascendit,
super eos, et terribiliter modis diversis, sicut
supra dictum est, consumpsit eos. Dicamus ergo:
Quandiu Dominus noster Jesus Christus solus videbatur
<nobr><sub></sub></nobr> suimet testis, quasi jure videretur parvipendi
a dicentibus: Tu de teipso testimonium perhibes,
testimonium tuum non est verum; quamvis econtra
veraciter respondere posset: Et si ego testimonium
perhibeo de meipso, testimonium meum verum est,
quia scio unde veni et quo vado <strong>(Joan. VIII)</strong>,
tandiu ista patientia peccatum eorum remissibile
esse judicavit, dicens eis: Quicunque dixerit contra
Filium hominis remittetur ei. Possunt enim
adhuc de ignorantia excusari; idcirco cum pateretur,
dixit: Pater, ignosce eis, non enim sciunt quid
faciunt <strong>(Luc. XXIII)</strong>. Ubi autem Spiritus sanctus
ad testificandum venit, secundum quod ipse promisit,
dicens: Cum autem venerit Paracletus, quem ego
mittam vobis a Patre Spiritum veritatis, qui a Patre
<nobr><sub></sub></nobr> procedit, ille testimonium perhibebit de me, et vos
testimonium perhibebitis <strong>(Joan. XV)</strong>; jam extunc
excusationem non habuerunt de peccato suo, et hoc
prospiciens: Qui autem, inquit, dixerit contra
Spiritum sanctum, non remittetur ei neque in hoc
saeculo, neque in futuro <strong>(Matth. XII)</strong>. Et ita factum
est: Non enim ante, sed postquam Spiritum sanctum
misit discipulis suis, et illi qui fuerant homines
sine litteris et idiotae, coeperunt loqui variis linguis
magnalia Dei, et de Scripturis, quae utique voces
sunt Spiritus sancti, proferre testimonium Jesu
Christi Filii Dei, judicati sunt aeterno judicio, ut
non remitteretur eis neque in hoc saeculo, nec in
futuro. Quin et in hoc saeculo disperirent vincentibus
Romanis, et in futuro trahentibus animas ad
<nobr><sub></sub></nobr> tormenta spiritibus malignis. Nimirum in figura
gerendae hujus rei contigit illis qui afflixerunt sive
exacerbaverunt Spiritum Moysi, ut non ante, sed
postquam datum est de spiritu ejus septuaginta
viris, irasceretur in eos furor Spiritus Domini et deleret
tot tamque diversis modis omnem illam generationem
quae exierat de terra Aegypti. In singulis
quoque hominibus, id est judicium. Quandiu enim
per ignerantiam sanae doctrinae contradicunt, superna
suspensa tenetur super eos sententia judicii
aeterni, ubi autem scientes veritatem, per superbiam
contradicunt veritati, exempli gratia, ut Arius caeterique
haeretici, sive haeresiarchae plurimi, extunc
judicantur esse blasphemi, et verbum dicere contra
<nobr><sub></sub></nobr> Spiritum sanctum, et peccatum hoc non remittetur
neque in hoc saeculo, neque in futuro.</p>
<br> <h4><center>CAPUT VI. </center></h4>
<p><em>Quod septimus pastorum supra memoratorum fuerit
David, et quod apud istum non solum triplicatum
nomen Dei sicut apud Moysen, verum etiam relativa
inveniantur expressa nomina Trinitatis, quae sunt
Pater, et Filius et Spiritus sanctus, et quod hic
primus Spiritum sanctum nominavit, qui prius legebatur,
Spiritus Dei, sive Spiritus Domini.</em></p>
<p>Septimus pastorum supra memoratorum exstitit
David quem pavisse oves patris <strong>(I Reg. XVI)</strong>, et sacra
historia clarissime narravit, et ipsemet canit verbis
hujuscemodi: Et elegit David servum suum et sustulit
eum de gregibus ovium, de post faetantes accepit
eum <strong>(Psal. LXXVII)</strong>. Quam multi et magni
<nobr><sub></sub></nobr> doctores Pastorem istum modo supra dicto suscitaverunt
super eum, scilicet super Dominum nostrum
Jesum Christum.</p>
<p>Nos quoque postremi pro posse suscitavimus hunc
super eum, cum in plerisque aliis, tum maxime in
opere quod scripsimus super duos libros Regum,
primum et secundum. Apud istum, quod nostri propositi
est, invenimus manifestius expressum fidei
nostrae thesaurum sanctae Trinitatis. Quomodo manifestius
expressum? Nimirum non solum, sicut
apud Moysem triplicato substantiali nomine, quod est
Deus. Exempli gratia, cum dicit; Benedicat nos
Deus, Deus noster, et benedicat nos Deus <strong>(Psal.
LXVI)</strong>, verum etiam expressis relativis nominibus,
quae sunt Pater, et Filius, et Spiritus sanctus. Ait
<nobr><sub></sub></nobr> enim in ipso loquens ipse Christus: Dominus
dixit ad me: Filius meus es tu, subauditur, natura,
non adoptione. Sequitur enim: Ego hodie genui te
<strong>(Psal. II)</strong>. Quod dicit hodie, sic intelligimus, ac si
diceret in aeternitate, in immutabilitate. Sicut enim
illi est esse, et non fuisse, aut futurum esse. Unde
et ad Moysen dixit: Ego sum qui sum <strong>(Exod. III)</strong>,
et ad Judeos. Antequam, inquit, Abraham fieret
ego sum <strong>(Joan. VIII)</strong>, sic in genitura ejus, neque
heri, neque cras admittit intellectus fidei nostrae,
sed solum hodie. Quod deinde sequitur Dominum
Patrem adhuc dixisse: Postula a me, et dabo tibi
gentes haereditatem tuam et possessionem tuam terminos
terrae <strong>(Psal. II)</strong>. Constat esse dictum pro
humilitate naturae nostrae, quia secundum servi formam
<nobr><sub></sub></nobr> et illi congruit, et nobis necessarium fuit
Patrem postulare, id est, pati pro nostra salute. Nihil
enim aliud intelligere volumus hic in verbo postulationis,
nisi obedientiam, cujus summa est sacramentum
sive sacrificium sacrosanctae ejus passionis.
Itidem in alio psalmo cum dicit idem pater, loquens
in visione sanctis suis, quorum se unum gratulabatur
David: Ipse invocabit me: Pater meus es tu, Deus
meus et susceptor salutis meae, et ego primogenitum
ponam illum, excelsum prae regibus terrae <strong>(Psal.
LXXXVIII)</strong>. Cum inquam, haec dicit et relativa exprimit
nomina Patris, et Filii, et utramque exprimit
naturam unici Filii. Nam secundum naturam divinam,
<strong>56</strong> ipse, ait, invocabit me: Pater meus es
<nobr><sub></sub></nobr> tu, et secundum naturam humanam itidem ipse, ait,
invocabit me, Deus meus, et susceptor salutis meae
es tu. Juxta hunc sensum, ait, iste primogenitus,
jam excelsus prae regibus terrae factus, id est, jam
a mortuis resuscitatus, jam ad dexteram majestatis
in Excelsis aeterna sessione sessurus: Ascendo ad
Patrem meum et Patrem vestrum, Deum meum et
Deum vestrum <strong>(Joan. XX)</strong>. Spiritum sanctum idem
David primus nominavit, dicens: Ne projicias me
a facie tua, et Spiritum sanctum tuum ne auferas a
me <strong>(Psal. L)</strong>. Nam eatenus scribebatur Spiritus
Dei, sive Spiritus Domini. Hic autem quod sonorius
est Spiritum sanctum primus nominavit, de
cujus dignitate vocabuli mentionem jam fecimus
in primo libello praesentis operis. Itaque relativa
<nobr><sub></sub></nobr> nomina sanctae Trinitatis, quae sunt Pater, et Filius,
et Spiritus sanctus, hic patenter edixit, quae ante
ipsum nec Moyses, nec alius sic evidenter expressit.</p>
<br> <h4><center>CAPUT VII. </center></h4>
<p><em>De promissione quae ad eum cum juramento facta est:
Semel juravi in sancto meo, et de trino nomine
Domini ad eum cum dicit: Requiem dabo tibi,
praedicetque tibi Dominus, quod faciet tibi domum
Dominus.</em></p>
<p>Ad istum repromissio facta est cum juramento
sicut ad Abraham, beati seminis quod est Christus,
quod nasciturus esset de semine ejus, unde et cantans
misericordias Domini, dixit ex ore ipsius Domini:
Semel juravi in sancto meo. Si David
mentiar: Semen ejus in aeternum manebit <strong>(Psal.
<nobr><sub></sub></nobr> LXXXVIII)</strong>. Unde venerabiliter attendendum est,
quia beata Trinitas, quae sese Abrahae exhibuit in
tribus angelis pro confirmatione promissionis, sive
pro magnitudine et dignitate promissi, ipsa pene
sese expressit in tribus verbis ad David, in promissione
ejusdem seminis, id est Christi: Haec dicit
Dominus exercituum: Requiem dabo tibi ab omnibus
inimicis tuis, praedicetque tibi Dominus, quod
faciat domum tibi Dominus <strong>(II Reg. VII)</strong>. In istis
namque verbis, in isto initio tantae promissionis,
quod intelligitur ex subsequentibus, dum dicit:
Cumque completi fuerint dies tui, et dormieris cum
patribus tuis, suscitabo semen tuum post te, quod
egredietur de utero tuo et firmabo regnum ejus, ipse
aedificabit domum nomini meo et stabiliam thronum
<nobr><sub></sub></nobr> regni ejus usque in sempiternum. Ego ero ei in
patrem, et ipse erit mihi in filium <strong>(ibid.)</strong>. In istis,
inquam, verbis patenter se ostendit per distinctionem
personarum, una divinitas summae et individuae Trinitatis.
Quis enim vel quae persona haec dicit: Et
requiem dabo tibi ab omnibus inimicis tuis, nisi
persona Patris? Sequitur namque et dicit postmodum:
Ego ero ei in patrem, et ipse erit mihi in
filium. Ergo persona illa, de qua dicit Dominus
Pater: Praedicetque tibi Dominus, ipse est Dominus
Spiritus sanctus, qui per os sanctorum prophetarum
praedixit, quemadmodum et Zacharias dicit:
Sicut locutus est per os sanctorum, qui a saeculo
sunt prophetarum ejus <strong>(Luc. I)</strong>. Non de quo protinus
<nobr><sub></sub></nobr> ait: Quod faciat domum tibi Dominus, ipsa
persona est Dominus Filius. Non tres domini, sed
unus Dominus. Quantum potuit vel debuit sacra haec
Scriptura, sacramentum hoc et futuris servavit, et
illis qui tunc erant, dum ipsa conderetur, abscondit
hominibus, quia distinctionem trium personarum,
sicut jam alias diximus, portare non poterant, si eis
palam praedicaretur.</p>
<br> <h4><center>CAPUT VIII. </center></h4>
<p><em>De eo quod ubi missus est apostolis Paracletus Spiritus
veritatis, imo et antequam appareret in linguis
igneis (quod factum est die Pentecostes) cum aperuisset
illis sensum, ut intelligerent Scripturas,
prima testimonia Christi sumpta fuere de psalmis
David.</em></p>
<p>Quanta putas in isto habet Pater? Dixit enim
<nobr><sub></sub></nobr> Filius, et nos supra meminimus: Cum autem
venerit Paracletus Spiritus veritatis, ille me clarificabit,
quia de meo accipiet, et annuntiabit vobis.
Statimque subjunxit: Omnia quae habet Pater,
mea sunt; propterea dixi; Quia de meo accipiet, et
annuntiabit vobis <strong>(Joan. VI)</strong>. Quanta ergo putas in
isto habet Pater? quanta de isto accepit Spiritus
sanctus, et annuntiavit apostolis, ut clarificaretur
Filius Dei? Delectat valde, quia postquam ascendit
in coelum Christus Filius Dei, etiam antequam procederet
Spiritus sanctus apparens in linguis igneis,
primum quod protulit de isto accepit, et Petro
annuntiavit ut diceret: Scriptum est enim in libro
Psalmorum: Fiat habitatio ejus deserta, et non sit
<nobr><sub></sub></nobr> qui habitet in ea, et episcopatum ejus accipiat alter
<strong>(Act. I; Psal. CVIII)</strong>. Jam enim factum fuerat quod
evangelista Joannes narravit, dicens: Hoc cum
dixisset, insufflavit et dixit eis: Accipite Spiritum
sanctum <strong>(Joan. XX)</strong>, quodque Lucas ejusdem diei
et ejusdem vespere gesta scribens dixit Inter caetera:
Tunc aperuit illis sensum ut intelligerent Scripturas
<strong>(Luc. XXIV)</strong>. Ut autem impleti sunt dies
Pentecostes, et procedens Spiritus sanctus a throno
majestatis atque sedit supra singulos eorum, tanquam
ignis, apparuerunt enim illis dispertitae linguae,
tanquam ignis, et repleti sunt omnes Spiritu sancto,
et coeperunt loqui variis linguis, prout Spiritus
sanctus dabat eloqui illis <strong>(Act. II)</strong>; ut, inquam,
haec vox facta est et hac voce facta, convenit multitudo
mente confusa, nonne primum quod Spiritus
<nobr><sub></sub></nobr> sanctus per os Petri apostoli protulit de isto accepit?
Praemisso namque testimonio prophetae Joelis, quod
non essent ebrii sicut putabant illi, qui irridentes
dicebant: Quia musto pleni sunt isti <strong>(ibid.)</strong>, protinus
data propositione de resurrectione Domini
nostri Jesu Christi, rationem hanc intulit; David
enim dicit in eum: Providebam Dominum in conspectu
meo semper <strong>(Psal. XV)</strong>, et caetera. Non
enim David ascendit in coelum, dicit autem ipse:
Dixit Dominus Domino meo, sede a dextris meis,
donec ponam inimicos tuos scabellum pedum tuorum
<strong>(Psal. CIX)</strong>. Hoc ut supra jam dictum est,
valde delectat, quod cum dicere volumus, quia Pater
multa in isto habet quae Filii sunt, sicut et caetera
<nobr><sub></sub></nobr> omnia, omnes enim Scripturae in Filium tendunt,
prima quae Spiritus sanctus protulit per os Petri
apostoli ipso die quo datus est perpendimus, quia
de isto accepit, in quo Deus Pater testimonia tidelia
quam plurima Filio suo thesaurizavit.</p>
<br> <h4><center>CAPUT IX. </center></h4>
<p><em>Item de eo quod ait: Ille Spiritus me clarificabit,
quia de meo accipiet, et annuntiabit vobis, et de
illo versu psalmi quarti: Signatum est super nos
lumen vultus tui, Domine, dedisti laetitiam in corde
meo.</em></p>
<p>Hic in psalmo quarto dicit: Signatum est
super nos lumen vultus tui, Domine, dedisti
laetitiam in corde meo. Quia videlicet psalmus
quartus hunc habens titulum, in finem psalmus
Canticum David, si rite consideres, in illum
<nobr><sub></sub></nobr> diem spectat, quo Spiritus sanctus, ut <strong>57</strong> supra
dictum est, procedens a throno sive majestate
Patris et Filii, discipulos Christi ita laetificavit,
ut musto viderentur pleni, loquentes linguis, et
silere non valentes prae gaudio quod nemo extunc
tollere potuit ab eis. Ad hoc perspicere juvat sensum
ordinemque psalmorum praecedentium psalmi
primi, secundi et tertii, simul et istius scilicet
quarti. Quia videlicet quatuor sacramenta nostrae
salutis (quorum in fide vita nostra consistit) praedicant
auri audienti, scilicet Incarnationem, Passionem,
Resurrectionem atque Ascensionem Jesu Christi
Filii Dei, simulque laetitiam qua Spiritus sanctus,
ut jam dictum est, in die Pentecostes discipulos
ejusdem Domini laetificavit. Haec enim, o Fili, de tuo
<nobr><sub></sub></nobr> Spiritus sanctus accepit et annuntiavit nobis, ut
possimus jam in ista fronte, sive vestibulo gazophylacii
Patris tui, demonstrare quatuor insignia
haec tuae nobilitatis, videlicet quod homo absque
peccato natus, cum hominibus conversatus fueris et
quasi peccator mortem sis passus propter obedientiam
paternae dilectionis, et quod a somno mortis
exsurrexeris per virtutem divinitatis, et quod in
coelum ascenderis, rediturus in die judicii, et percussurus
impios, quia sine causa adversati sunt
tibi. Proinde supra scriptum quarti psalmi versicuculum:
Signatum est super nos lumen vultus tui,
Domine, dedisti laetitiam in corde meo, paululum
differentes, a primo incipiemus haec demonstrare
<nobr><sub></sub></nobr> breviter, ut perspecta fronte, sive vestibulo sanctuarii,
quod intus amplissimum est, dicat quicunque
rudis et similis nostri spectator adest: O quanta Pater
hic habet et quanta Spiritus veritatis hinc accipere
potest, ut annuntiet nobis de his quae Filio suo
thesaurizavit Pater, quoniam in ingressu tam fulgidus
tamque ordinatus prospectus sacramentorum,
quae in vitam habemus, ornatus est.</p>
<br> <h4><center>CAPUT X. </center></h4>
<p><em>Quod per intellectum psalmi primi, hoc de Christo
nobis annuntiet Spiritus veritatis, quia et in hunc
mundum sine peccato venit originali et in hoc
mundo sine peccato vixit actuali.</em></p>
<p>Primus psalmus, prima vox psalterii dicit: Beatus
vir qui non abiit in consilio impiorum, et in via
<nobr><sub></sub></nobr> peccatorum non stetit, et in cathedra pestilentiae non
sedit. Quis praeter unum talis aut tantus vir? Et
quidem si de peccatis actualibus agitur, ut de sanctis
interim taceam maximis atque novissimis, quis dinumerare
possit multitudinem parvulorum innocentium,
qui non abierunt in consilio impiorum, et in via
peccatorum non steterunt, et in cathedra pestilentiae
non sederunt? Sed si originale recogites peccatum,
nullus omnino est praeter hunc, nam in Adam,
ait Apostolus, omnes peccaverunt <strong>(Rom. V)</strong>. Hic ergo
est ille vir vere beatus, cujus conceptio et nativitas
exstitit secundum operationem Spiritus sancti <strong>(Luc. I)</strong>,
quod pulchre insinuatur per hoc dictum. Et erit
tanquam lignum quod plantatum est secus decursus
aquarum <strong>(Psal. I)</strong>. Pluraliter namque decursus
<nobr><sub></sub></nobr> aquarum divisiones intelligimus gratiarum spiritualium,
quae omnes simul in istum deificum hominem,
sive beatum virum, ab ipso conceptionis initio diffusae
sunt. At in alios homines, quicunque illo digni
sunt, nequaquam sit vel tanta plenitudine, sed longe
et incomparabiliter minus donis divisivis datae sive
distributae sunt. Verum nos hac vice pedem retrahamus
mentis de istarum profundo aquarum. Proposuimus
enim demonstrare breviter in hoc psalmo
sacrosanctam Domini et Dei nostri Jesu Christi
humanitatem, quod absque peccato fuerit tam originali
quam actuali et hoc perficere nunc sufficit
ternis oppositionibus istis. Non abiit in consilio
impiorum, sed in lege Domini voluntas ejus. In via
peccatorum non stetit, sed in lege Domini meditabitur
<nobr><sub></sub></nobr> die ac nocte. In cathedra pestilentiae non sedit,
sed est vel erit tanquam lignum quod plantatum
est secus decursus aquarum, quod fructum
suum dabit in tempore suo. Jam ergo duo opposita
demonstremus consilia, quorum isti terni effectus
valde contrarii sunt. Quod fuit consilium impiorum
in quo abiit, id est, a Deo recessit ille non beatus
vir, ille vetus Adam? Nimirum hoc, ut qui erat
pulvis praesumeret velle ut esset sicut Deus <strong>(Gen.
III)</strong>. Quod econtra consilium piorum, in quo non
abiit, id est, a Deo non recessit iste beatus vir, iste
novus Adam? Nimirum, ut qui natura erat Deus, in
pulverem nostrum descendere dignaretur. Illud fuit
consilium spiritus diaboli; istud autem consilium
Spiritus Dei. Inde oppositiones istae, quas diximus,
<nobr><sub></sub></nobr> ternae sunt; qua ille secundum consilium illud abiit,
et istius voluntas secundum consilium istud fuit in
lege Domini; imo et sicut Apostolus dicit: Sub
lege factus est, cum esset Dominus legis <strong>(Gal. IV)</strong>.
Ille in via peccatorum stetit, malam quippe cogitationem
tantae ambitionis opere demonstravit: iste in
lege Domini die ac nocte meditatus est, ut, quod
praefigurabatur per legales caeremonias, verbi gratia,
agni et vituli, caeterorumque hujusmodi, in
veritate suae passionis impleret. Ille in cathedra
pestilentiae sedit, id est, pestilentiam mortis utriusque
scilicet animae et corporis, posteris suis haereditariam
dereliquit. Iste autem ut lignum fructiferum
hunc fructum in tempore suo dedit, ut como
<nobr><sub></sub></nobr> dentes carnem et sanguinem ejus <strong>(Joan. VI)</strong>, ab illius
cibi vetiti reatu simus liberati.</p>
<br> <h4><center>CAPUT XI. </center></h4>
<p><em>Quod per intellectum psalmi secundi, hoc de Christo
nobis annuntiet Spiritus veritatis, quia propter obedientiam
passus sit pro peccatis nostris, scilicet
obediendo Patri dicenti: Postula a me, nimirum
moriendo. Hoc enim fuit postulare et dabo tibi
gentes haereditatem tuam, et possessionem tuam
terminos terrae.</em></p>
<p>Quare ergo fremuerunt gentes, et populi meditati
sunt inania? <strong>(Psal. II.)</strong> Dixit enim quodam
loco Judaeis, et quod illis dixit, omnibus et gentibus
et populis dixit et dicit: Quis ex vobis arguet me
de peccato? Si veritatem dico, quare non creditis
mihi? <strong>(Joan. VIII.)</strong> Quid aliud sibi vult percunctatio
<nobr><sub></sub></nobr> ista: Quare fremuerunt gentes, et populi meditati
sunt inania? Idcirco taliter hunc psalmum secundum
primo vel praecedenti conjungimus, quia
juxta propositum, et hominem sine peccato fuisse
conceptum vel natum atque conversatum Christum
Dei Filium, in illo primo agnoscimus, et in isto secundo
causam cur passus fuerit, quam gentes et
populi meditantes inania non cognoverunt, expositam
intelligimus. Ait enim: Dominus dixit ad me:
Filius meus es tu, ego hodie genui te. Postula a me,
et dabo tibi gentes haereditatem tuam, et possessionem
tuam terminos terrae <strong>(Psal. II)</strong>. Audito verbo
quod dixit, postula a me, modum quoque sive qualitatem
postulationis debemus nosse. Quomodo nisi
moriendo postulavit? Humilitas procul dubio sacrosanctae
<nobr><sub></sub></nobr> ejus passionis postulatio fuit, sacrificium
fuit, praeter quod aliquid holocaustum, et pro peccato
Deus noluit <strong>(Psal. XXXIX)</strong>. Est igitur sensus:
Idcirco ego beatus vir, qui morti nihil debui, quia
peccatum non feci, mortis debitum solvi; idcirco
quando fremuerunt gentes, et populi meditati sunt
inania, quando astiterunt reges terrae, et principes
convenerunt in <strong>58</strong> unum adversus Dominum
et adversus me Christum ejus: idcirco, inquam, tacui,
semper silui, patiens fui, qui poteram usquequaque
dicere, quod semel dixi: Ego sum, et abierunt retrorsum
et ceciderunt in terram <strong>(Joan. XVIII)</strong>, quia
Dominus Pater dixit ad me: Postula a me, et dabo tibi
gentes haereditatem tuam, et possessionem tuam
<nobr><sub></sub></nobr> terminos terrae. Ad hanc Patris dictionem, cum
multa consonent, illud quoque pertinet quod Isaias
inter caetera dixit: Si posuerit pro peccato animam
suam, videbit semen longaevum, et voluntas Domini
in manu ejus dirigetur <strong>(Isa. III)</strong>. Unde autem
mors ejus tanti esset aut tantum valeret, nisi idem
ipse qui homo in saeculo natus est, Deus ante saecula
existeret? Propterea dicturus Pater: Postula a
me, praemisit: Filius meus es tu, ego hodie
genui te. Caeterorum quae sequuntur usque in
finem psalmi, summa haec est quam dixit: Et ego
si exaltatus fuero a terra, omnia traham ad me
<strong>(Joan. XII)</strong>. Item dixit: Data est mihi omnis potestas
in coelo et in terra <strong>(Matth. XXVIII)</strong>. Potestas
utique judiciaria a dextris et a sinistris, quae designatur
<nobr><sub></sub></nobr> hoc brevi versiculo: Reges eos in virga
ferrea, tanquam vas figuli confringes eos <strong>(Psal.
II)</strong>.</p>
<br> <h4><center>CAPUT XII. </center></h4>
<p><em>Quod per intellectum psalmi tertii hoc de Christo nobis
annuntiet Spiritus veritatis, quia resurrexit, et in
coelum ascendit, et hoc esse quod dicit: Ego dormivi
et soporatus sum et exsurrexi, et: Tu
autem, Domine, susceptor meus.</em></p>
<p>Postquam fremuerunt gentes et populi gentiles et
Judaei usque dum interimerent eum, laetati sunt et
multipliciter quasi vicissent gloriati sunt, ipsam
ejus mortem pro magno tenentes experimento, quod
non fuisset a Deo, quod fuisset seductor, et idcirco
nomen ejus periisset et nulla esset in Deo salus ejus.
At ille nunc mortuus per triduum loquebatur, et
<nobr><sub></sub></nobr> nunc usque vivens loquitur ea quae continet sequens
psalmus: Domine, quid multiplicati sunt qui tribulant
me? Multi insurgunt adversum me; multi
dicunt animae meae, non est salus ipsi in Deo ejus,
etc., usque: Dormivi et soporatus sum, et exsurrexi
<strong>(Psal. III)</strong>. Quis nisi dormiens dormitione
peccati, et soporatus alto sopore fallaciae, non agnoscit
hanc vocem resurgentis haec esse verba resurrectionis?
Ergo quod sequitur: Non timebo millia
populi circumdantis me; exsurge, Domine, salvum
fac me, Deus meus <strong>((ibid.)</strong>, vox est ascendentis
et euntis sedere a dextris Dei. Utrumque autem,
scilicet et resurrectionem et ascensionem uno versiculo
brevius perstrinxerat, dicens: Tu autem,
Domine, susceptor meus es, gloria mea, et exaltans
<nobr><sub></sub></nobr> caput meum. Cujus versiculi Petrus apostolus
taliter sensum expressit gloriosum <strong>(Act. II)</strong>. Hunc
Jesum suscitavit Deus patrum nostrorum, et principem
ac Salvatorem exaltavit dextera sua, ad dandam
poenitentiam et remissionem peccatorum. Fecimus
quod proposuimus, scilicet demonstrare jam
in initio psalterii Davidici quatuor sacramenta haec,
quorum sine fide nullus vixit, Incarnationem, Passionem,
Resurrectionem atque Ascensionem Jesu
Christi Filii Dei, ut in ordine lucido ad illum diem
processionis Spiritus sancti perveniremus, cujus
gratiam sonat is qui continuo sequitur Psalmus
quartus.</p>
<br> <h4><center>CAPUT XIII. </center></h4>
<p><nobr><sub></sub></nobr> <em>Quod per intellectum psalmi quarti, qui sic incipit:
Cum invocarem exaudivit me Deus justitiae meae,
in tribulatione dilatasti mihi, hoc de Christo nobis
annuntiet Spiritus veritatis, quia fecit sicut promisit,
dicens: Et gaudebit cor vestrum, et gaudium
vestrum nemo tollet a vobis.</em></p>
<p>Cum invocarem exaudivit me Deus justitiae
meae, in tribulatione dilatasti mihi. Hujus quippe
versiculum psalmi superius susceptum habuimus:
Signatum est super nos lumen vultus tui, Domine,
dedisti laetitiam in corde meo, et hoc dilatato,
paululum digressi, tetigimus psalmos superiores,
ut demonstraremus quia sacramentorum salutis
nostrae miro modo et latet et splendet hic in
prophetia lucidus ordo. Quaerimus ergo: Nonne
vox quarti hujus psalmi convenit rei gestae et
<nobr><sub></sub></nobr> voci illius dici, quo Spiritus sanctus de coelo
veniens, orantes discipulos Domini laetificavit,
ita ut dicere congruat conventui illi, et omni Ecclesiae
sequenti: In tribulatione dilatasti mihi,
miserere mei, et exaudi orationem meam?---Omnes
enim perseverantes erant unanimes in oratione,
cum mulieribus, et Maria matre Domini Jesu, et
fratribus ejus <strong>(Act. I)</strong>. Nonne ita contigit illis, ut
sonat ista vox Spiritus prophetici. In tribulatione
dilatasti mihi? Eatenus quippe non latum, imo
valde angustum fuerat eorum et cor et os. Quomodo
angustum cor? Homines sine litteris erant, et idiotae.
Quomodo angustum os? unius habebant rusticitatem
linguae Hebraicae, ita ut loquentes ex idiomate
suae locutionis, statim fierent manifesti quod essent
<nobr><sub></sub></nobr> Galilaei. Qui sic angusti fuerant cordis et oris, ita dilatati
sunt, ut et scripturas intelligerent et loquerentur
linguis, et quod maximum est, non in pace, sed
in persecutione. Ibant enim gaudentes a conspectu
concilii, quoniam digni habiti sunt pro nomine Jesu
contumeliam pati <strong>(Act. V)</strong>. Magna et mira dilatatio
illorum, qui unanimiter perseverantes in oratione
secundum istam vocem propheticam: Miserere mei,
et exaudi orationem meam <strong>(Psal. IV)</strong>, sic exauditi
fuerant, ut in corde Scripturas, in ore linguas, in
utroque adepti constantiam, loquerentur magistratibus,
dicerent tam plebi quam senioribus: Filii
hominum usquequo gravi corde? ut quid diligitis
vanitatem et quaeritis mendacium? Scitote quoniam
<nobr><sub></sub></nobr> mirificavit Dominus sanctum suum <strong>(ibid.)</strong>. Quid
enim aliud verba illa sapiunt, viri Israelitae Deus
patrum nostrorum glorificavit Filium suum Jesum,
et caetera usque: Poenitemini igitur et convertimini,
ut deleantur vestra peccata <strong>(Act. III)</strong>. Et
quam pulchre quod hic scriptum est in psalmo:
Irascimini et nolite peccare <strong>(Psal. IV)</strong>, et quod
illic dicit apostolus Petrus: Poenitemini, ut deleantur
vestra peccata, unum idemque significat.
Item per hoc, quod hic scriptum est, utquid diligitis
vanitatem et quaeritis mendacium, quam
recte illud arguitur mendacium, quod jam ante illum
diem, quo praedicare coeperunt apostoli, divulgatum
erat apud Judaeos, mendacium, inquam, et quod
quaesierant emerant data militibus pecunia copiosa
<nobr><sub></sub></nobr> ut dicerent, quia discipuli ejus venerunt nocte et
furati eum sunt, nobis dormientibus <strong>(Matth.
XXVIII)</strong>. Sed jam omissa multitudine eorum, quae
hinc dici poterant, propositum pro agnitione sanctae
Trinitatis pertractemus versiculum.</p>
<br> <h4><center>
<strong>59</strong> CAPUT XIV. </center></h4>
<p><em>Iterum de versu psalmi quarti: Signatum est super
nos lumen vultus tui, Domine, quod vultus Domini
sit Filius Dei, et quod lumen vultus Domini
sit Spiritus Patris et Filii.</em></p>
<p>Signatum est super nos lumen vultus tui, Domine;
dedisti laetitiam in corde meo. Dominus cui
haec dicuntur: Signatum est super nos lumen
vultus tui, Domine, ipse est Pater; vultus Domini,
ipse est Filius Patris; lumen vultus Domini, ipse est
<nobr><sub></sub></nobr> Spiritus sanctus Patris et Filii. Filius idcirco recte
dictus vultus Dei Patris, quia sicut in vultu alicujus
hominis affectio laetitiae vel moeroris potest percipi,
sic per Filium voluntas Dei Patris mundo innotuit.
Lumen vultus Domini; idcirco recte intelligimus
Spiritum sanctum Patris et Filii, quia sicut lumen
alicujus rei valde lucentis viam vel prospectum pandit
corporalibus oculis, verbi gratia, sicut claritas solis,
depulsa caligine noctis, nobis efficit diem, sic Spiritus
sanctus, depulsis ignorantiae tenebris, docet
nos omnem veritatem, quia per ipsum et Filium scimus,
et Patrem et ipsum cognoscimus, ex utroque
procedentem. Quis, quando et ubi signavit super
nos hoc lumen vultus tui, Domine. Dominus Jesus
Christus quando adhuc latebat vultus tuus in illa humanitate
<nobr><sub></sub></nobr> ut crucifigi posset, nisi enim latuisset, nisi
se continuisset et cessasset dicere: Ego sum <strong>(Joan.
XVIII)</strong>, omnes abirent retrorsum et caderent in terram,
nec possent comprehendere eum. Dominus, inquam,
noster Jesus Christus, cum adhuc sic lateret in
carne ejus vultus tuus, signaturum se promisit super
nos hoc lumen vultus tui, et continuo signavit, ut
vere pontifex summus pro jure officii sui, cujus est
signare non solam frontem corporis, verum etiam
frontem animae credentis. Dixit enim ipsa nocte
qua tradebatur, mittam vobis Paracletum Spiritum
veritatis, qui a Patre procedit <strong>(Joan. XV)</strong>, et multa
hujusmodi ad distinctionem pertinentia trium personarum
Patris et Filii, et Spiritus sancti. Et deinde
ipsa qua resurrexit die, stans in medio discipulorum,
<nobr><sub></sub></nobr> praemisso bono pacis nuntio, quam fecerat inter
Deum et homines, insufflavit et dixit: Accipite
Spiritum sanctum <strong>(Joan. XX)</strong>, scilicet inremissionem
peccatorum. Sequitur enim: Quorum remiseritis
peccata, remittuntur eis <strong>(Joan. XX)</strong>. Et die Pentecostes
misit eumdem Spiritum in divisiones
gratiarum multis coruscantibus miraculis. Ita signatum
est habentes super se lumen vultus tui, Domine,
coeperunt eadem die vocare alios, et adducere
ut signaretur super eos idipsum lumen, per ipsorum
ministerium et manuum impositionem. Eadem
quippe die, qui receperunt sermonem, baptizati
sunt, in nomine Patris, et Filii, et Spiritus sancti,
et appositae sunt in illa die animae circiter tria
<nobr><sub></sub></nobr> millia.</p>
<br> <h4><center>CAPUT XV. </center></h4>
<p><em>De varietate in eodem psalmo singularis et pluralis
numeri, quod singularitas credentium sit, habentium
unum Spiritum et unam fidem: Pluralitas
autem sive multitudo illorum sit, qui sunt contra
vel extra hanc unitatem.</em></p>
<p>Et vide, quam pulchre credentes a non credentibus
Spiritus propheticus distinxit ipso modo locutionis.
Nam de non credentibus dixit: Multi dicunt,
quis ostendit nobis bona, de multitudine vero credentium
quamdam unionem factam insinuans, cum
dixisset: Signatum est super nos lumen vultus
tui, Domine, protinus uti maluit singulari numero,
dicens ex persona ipsorum; dedisti laetitiam in
<nobr><sub></sub></nobr> corde meo. Et recte, quia multitudinis credentium,
erat cor unum et anima una <strong>(Act. IV)</strong>. Quam videlicet
unitatem cordis et animae, illud quoque adverbium
pulchre exprimit: Quoniam tu, Domine, singulariter
in spe constituisti me <strong>(Psal. IV)</strong>. Ipse namque
Spiritus sanctus de multis efficit unum. Qui
autem hunc non habent multi, imo et contra semetipsos
sensibus diversis, et in plerisque contrariis
per sectas divisi sunt. Quid ergo est, quod praemisso:
In pace in idipsum dormiam et requiescam
<strong>(Psal. IV)</strong>, causam sive rationem istam subjungit:
Quoniam tu, Domine, singulariter in spe
constituisti me, nisi ac si diceret: Idcirco quia
nunc studeo singularitati sive unitati huic, de qua
Apostolus dicit: Sicut enim in uno corpore multa
<nobr><sub></sub></nobr> membra habemus, omnia autem membra non eumdem
actum habent; ita multi unum corpus sumus
in Christo, singuli autem alter alterius membra,
etc., usque idipsum invicem sentientes, non alta
sapientes, sed humilibus consentientes <strong>(Rom. XII)</strong>.
Quam unitatem facit unus Spiritus, et una fides,
idcirco, inquam, illuc spero me perventurum, ubi
dormiam et requiescam, in tanta pace, quanta
intelligi vult dictio haec, qua dixi: In idipsum.
Pro hujusmodi sensu variatur modus locutionis, secundum
varietatem singularis et pluralis numeri,
ut cum pluraliter dixerit: Signatum est super nos
lumen vultus tui, Domine, statim singulari dictione
dicat: Dedisti laetitiam in corde meo;
<nobr><sub></sub></nobr> rursumque cum dixerit pluraliter: A fructu frumenti,
vini et olei sui multiplicati sunt <strong>(Psal. IV)</strong>,
statim ex persona diversae multitudinis eorum, quorum
est vel esse debet cor unum et anima una, sive
unus Spiritus et una fides, statim singulariter dixit:
In pace in idipsum dormiam et requiescam.
Potest quidem de reprobis sive terrenis dictum intelligi:
A fructu frumenti, vini et olei multiplicati
sunt, ut sit sensus vituperationis, quod gratulentur
in hujusmodi, et multiplicati sunt a terrenis divitiis,
sed nihilominus econtra venerabiliter accipitur,
quod ex eo multiplicati sint, quod Christus,
tanquam granum frumenti, cadens in terram,
mortuum fuerit <strong>(Joan. XII)</strong>, et duo data Spiritus
sancti de quibus jam saepe dictum est, tanquam
<nobr><sub></sub></nobr> fructum vini et olei (<em>add.</em> multiplicaverit credentibus
in se). Haec unitas, sive singularitas, quae in isto
psalmo in plerisque sanctorum loquitur, ipsa est
quam postulabat ipse Dominus Christus ipsa nocte,
qua tradebatur: Pater sancte, inquit, serva eos in
nomine tuo quos dedisti mihi, ut sint unum, sicut et
nos. Item: Non pro his rogo tantum, sed et pro
eis, qui credituri sunt per verbum eorum in me, ut
omnes unum sint sicut tu Pater in me, et ego in te,
ut et ipsi in nobis unum sint, etc., quae ita finivit:
Ut dilectio, qua dilexisti me in ipsis sit, et ego in
ipsis <strong>(Joan. XVII)</strong>, quam videlicet dilectionem, non
aliud quam Spiritum sanctum oportet intelligi.</p>
<br> <h4><center>CAPUT XVI.<nobr><sub></sub></nobr>  </center></h4>
<p><em>Iterum quod haec dicit unitas: Dedisti laetitiam in
corde meo, et quod ubi Spiritus sanctus inhabitat,
illic sempiterna sit et inenarrabilis laetitia.</em></p>
<p>O utinam! quoniam non vacat, neque propositum
est per singula discutere, quae hic dicta sunt ab hoc
uno, saltem unius dicti hujus sensum penetrare liceat,
quod dixit: Dedisti laetitiam in corde meo.
Sed quis penetrare possit, nisi qui eamdem laetitiam
accepit? hoc interim scire et dicere possumus quia
laetitia haec Spiritus sanctus est. Plane Spiritus sanctus,
sicut lumen vultus Domini, sic recte dicitur, et
est laetitia Patris et Filii, ubi Spiritus <strong>60</strong> sanctus
inhabitat, illic sempiterna et inenarrabilis est laetitia,
<nobr><sub></sub></nobr> nec aliud quam ipsa est laetitia, quam importat. David
ipse, per quem haec dicta sunt, laetitiam istam
expertus fuerat, etenim pleno cornu acceperat, sicut
scriptum est: Imple, ait Dominus ad Samuelem,
cornu tuum oleo, et veni, ut mittam te ad Isai Bethlehemitem,
providi enim in filiis ejus mihi regem
<strong>(I Reg. XVI)</strong>. Tulit igitur Samuel cornu olei, et
unxit eum in medio fratrum ejus. Et directus est
Spiritus Domini in David, a die illa, et in reliquum.
Verumtamen ad horam sibi laetitiam hanc diminuit,
et ut verbis utar Apostoli dicentis: Et nolite contristare
Spiritum sanctum Dei <strong>(Ephes. IV)</strong>, tunc
Spiritum sanctum ipse contristavit, quando in
Uriam Ethaeum peccavit <strong>(II Reg. XII)</strong>. Quod sciens
ipse et sentiens: Redde, inquit, mihi Deus, laetitiam
<nobr><sub></sub></nobr> salutaris tui <strong>(Psal. L)</strong>. Sciunt sancti homines, quorum
pectora sunt habitacula Spiritus Sancti, quomodo
fiat illud, quod Apostolus fieri non vult, dicens:
Et nolite contristare Spiritum sanctum Dei,
in quo signati estis in die redemptionis <strong>(Ephes. IV)</strong>.
Est enim quidam tactus ejusdem Spiritus sancti, quo
interdum sensibiliter hominem tangit, dum vult eum
suscitare ad operandum, ut non negligat gratiam
quam ipse contulit illi. Qui si mente quieta tunc incedit,
aut in secreto secum est, sive somno indulgens
pro tempore, sive pervigil, blandum utique et
suavissimum tactum illum persentit, tanquam familiarem
appellationem praesentis amici. Quod si aliter
est, si verbi gratia: Festuca irruens mentis oculum
<nobr><sub></sub></nobr> turbavit, et per hoc nondum satisfecit; tunc ille
tactus et tardior accedit, et asperior est sensui, ita
ut dicere conscientia non dubitet: Ecce contristatus
est Spiritus sanctus Dei. Quanto magis contristatus
fuerat Spiritus Domini, et dicere habebat David:
Redde mihi laetitiam salutaris tui, propterea
quia venit peregrinus, scilicet diabolus, a regno civitate
Dei longe alienus ad divitem David, et
ille parcens sumere de ovibus et de bobus suis, ut
exhiberet convivium peregrino illi, tulit ovem viri
pauperis, et praeparavit cibos homini qui venerat ad
se <strong>(II Reg. XII)</strong>.</p>
<br> <h4><center>CAPUT XVII.<nobr><sub></sub></nobr>  </center></h4>
<p><em>Admiratio, quam sapienter signatus fuerit liber donec
illum agnus aperiret, et de eo quod dicit beatus
Job, qui commovet terram de loco suo, qui praecipit
soli, et non oritur, et stellas claudit quasi sub signaculo.</em></p>
<p>Ecce dum in hoc quasi magnae domus vestibulo,
et perspecto frontis splendore, similem, imo et majorem,
et interiori amplitudine prospicimus claritatem
sancti nominis tui Trinitas Deus, quam adoramus,
cui cum isto Psalterio psallimus, admiramur
quam sapienter signatus fuerit liber, antequam
Agnus illum acciperet et signacula ejus solveret
<strong>(Apoc. V)</strong>, et quam fortiter etiam nunc teneatur
clausus illi qui propter incredulitatem suam intus
legere indignus est. Et revera quam sapienter cautum
<nobr><sub></sub></nobr> est, ut non diceret in istis majoribus, quod dicere
solent prophetae in minoribus: Haec dicit
Dominus Deus exercituum: Ecce ego adducam
super vos gentem de longinquo domus Israel, ait
Dominus <strong>(Jer. V)</strong>.---Haec dicit Dominus Deus
exercituum, Deus Israel: Bonas facite vias vestras et
studia vestra <strong>(Jer. VII)</strong>. Quis enim tunc portare
posset, ut iste similiter loqueretur in istis majoribus.
Exempli gratia, ut diceret: Haec dicit Dominus
Deus exercituum: Deus Deus meus, respice
in me, quare me dereliquisti. Haec dicit
Dominus: Foderunt manus meas et pedes meos.
Haec dicit Dominus. Diviserunt sibi vestimenta
mea, et super vestem meam miserunt sortem <strong>(Psal.
<nobr><sub></sub></nobr> XXI)</strong>. Bene ergo liber signatus est, omissis ejusmodi
dictionibus, et sacramenta importabilia dicturus,
iste primus assumpsit personam ejus, de quo
loquebatur, ut interim negligenter attendentibus, de
semetipso loqui videretur, cum in eo loqueretur
Messias, id est Christus. Quem et saepius nominat
Verbum quam Filium, quatenus ejusdem Trinitatis
abscondat sacramentum, ut illic: Verbo Domini
coeli firmati sunt, et Spiritu oris ejus omnis virtus
eorum <strong>(Psal. XXXII)</strong>. Cujus versiculi longe superius
mentionem fecimus, cum de angelica creatura loqueremur.
Hoc, inquam, admiramur, et in ipsa
admiratione, quae tanta est, ut ad eam explicandam
nullus sermo noster sufficere possit, ecce opportune
quasi post tergum vocem audimus beati Job dicentis:
<nobr><sub></sub></nobr> Sapiens corde est, et fortis robore. Quis resistit
ei, et pacem habuit? qui transtulit montes et nescierunt
hi quos subvertit in furore suo. Qui commovet
terram de loco suo, et columnae ejus concutientur.
Qui praecipit soli et non oritur, et stellas clausit
quasi sub signaculo <strong>(Job IX)</strong>. Hanc vocem audivimus,
dum in contemplatione claritatis, quae in psalmis
lucet, stantes miraremur. Quinam sunt montes
quos transtulit Deus, pro quorum translatione, et
sapiens corde, et fortis robore merito praedicetur?
putas-ne apostoli, de quibus recte intelligitur dicens
alibi: Et transferentur montes in cor maris <strong>(Psal.
XLV)</strong>, id est, in medium gentium transibunt a
Judaeis. Et quidem montes ipsi, sed non soli quos
Deus transtulit. Moyses quoque et iste David, et
<nobr><sub></sub></nobr> omnes prophetae montes sunt, non pro ulla mole
corporum suorum, sed pro eminentia Scripturarum,
quas, inspirante Spiritu sancto, scripserunt. Quomodo
vel unde et quo montes istos transtulit Deus?
Nimirum dando genera linguarum transtulit eos, id
est, Scripturas eorum per interpretes suos de una
lingua Hebraica, in Graecam et Latinam. Factum est
mirabili judicio, ut legant et sciant omnes gentes,
nesciant autem hi quos subvertit in furore suo, scilicet
Judaei, penes quos eaedem Scripturae conditae
sunt, quorum propter perfidiam excaecavit oculos.
Nec solummodo ita subvertit, verum etiam in omnes
gentes captivos dispersit, ita ut jam non sit eis propheta,
neque princeps, neque dux. Hoc bene intelligitur
in eo quod protinus ait: Qui commovet terram
<nobr><sub></sub></nobr> de loco suo, et columnae ejus concutientur.
Statimque subjungit: Qui praecipit soli et non
oritur, et stellas clausit quasi sub signaculo <strong>(Job IX)</strong>.
Habent enim, et secum captivi bajulant Scripturas
legis et prophetarum et psalmorum; Christum autem
non habent, in quem omnes Scripturae tendunt.
Et quid est habere [<em>add.</em> Scripturas, et non habere]
Scripturarum intentionem, nisi quomodo habere
coelum et non habere solem? Et quid est legere et
nolle intelligere prophetas, nisi quasi sub signaculo
clausas continere stellas? Hoc Deus idcirco praecipit,
quod sol iste non oriatur illis, et hujusmodi
stellas idcirco quasi sub signaculo claudit, quia caecitas
eorum non tam ex ignorantia descendit, quam
<nobr><sub></sub></nobr> ex invidia, propter quod et praecepto huic quo praecipit
soli ut non oriatur illis, secure, imo et laudabiliter
concedimus, dicentes cum Psalmista, ex
ipsius solis persona: Obscurentur oculi eorum
ne videant, et dorsum eorum semper incurva
<strong>(Psal. LXVIII)</strong>.</p>
<br> <h4><center>
<strong>61</strong> CAPUT XVIII. </center></h4>
<p><em>De eo quod Salomon dicit: Quia suscitavit omnes
terminos terrae, quod nomen est ejus, et quod
nomen filii ejus si nosti; itemque: Vae soli quia
cum ceciderit non habet sublevantem, et caetera,
post quae subjungit: Funiculus triplex difficile
rumpitur.</em></p>
<p>Salomon Filium Patris sic manifesta voce expressit,
ut dissimulare non possint supradicti veritatis
inimici, qui in unitate divinitatis personarum distinctionem
<nobr><sub></sub></nobr> audierint, ait enim: Quis ascendit in
coelum, aut quis descendit? quis continuit spiritum
in manibus suis? quis colligavit aquas, quasi in
vestimento? quis suscitavit omnes terminos terrae?
quod nomen est ejus, et quod nomen filii ejus si
nosti? Statimque subjungit: Omnis sermo Dei
ignitus, clypeus est sperantibus in se <strong>(Prov. XXX)</strong>.
Quod idem est, ac si apertius diceret: Nomen Filii
ejus Verbum est, et ab hoc fonte manans omnis
sermo Dei; quem locuti sunt sancti homines,
Spiritu sancto inspirati <strong>(II Petr. I)</strong>; protegit sperantes
in se, sicut sperabat ille qui dixit: Memor
esto verbi tui servo tuo, in quo mihi spem dedisti
<strong>(Psal. CXVIII)</strong>. Idem Salomon volens nunquam esse
hominem absque societate, sine meditatione sermonis
<nobr><sub></sub></nobr> Dei, dixit: Vae soli, quia, cum ceciderit, non
habet sublevantem se. Et si dormierint duo, fovebuntur
mutuo, unus quomodo calefiet? et si quispiam
praevaluerit contra unum, duo resistunt ei.
Statimque subjunxit: Funiculus triplex difficile
rumpitur <strong>(Eccle. IV)</strong>. Quae sententia, nonne secundum
Scripturam supra memoratam stella est
quasi sub signaculo clausa? Esto enim ut quispiam
illorum qui secundum sensum ejusdem Salomonis
dicunt: Stultissimus sum virorum et sapientia
hominum non est mecum; non didici sapientiam,
et non novi scientiam sanctorum <strong>(Prov. XXX)</strong>, ita
sit homo idiota et sine litteris, ut non possit habere
meditationem sermonis Dei, et dormire cum illo
dormitione illa, de qua in Canticis dilecta: Ego,
<nobr><sub></sub></nobr> inquit, dormio, et cor meum vigilat <strong>(Cant. V)</strong>. At
saltem memoriter possunt tenere nomen Domini in
quo signatum est nomen Patris, et Filii, et Spiritus
sancti. Plane hic est funiculus triplex, qui difficile
rumpitur <strong>(Eccle. IV)</strong>. Dormiat ergo cum nomine
isto, et non erit solus. Non dixit de istis duobus
loquens, nunquam cadet unus ex istis duobus, sed
dixit: Si unus ceciderit, ab altero fulcietur. Non,
inquam, dixit: Funiculus triplex nunquam rumpitur,
sed dixit: Funiculus triplex difficile rumpitur.
Non enim unquam contigerit, ut is qui habet
dilectionem sive meditationem nominis Domini, cadat,
oblitus ad horam triplicis de quo pendebat
funiculi. Nam et David cecidit. Sed cum ceciderit,
resurget, reparata virtute per invocationem ejusdem
<nobr><sub></sub></nobr> nominis Domini, atque ita fit quod hic dixit: Et si
quispiam praevaluerit contra unum, duo resistunt
ei. Hinc et alibi dicit: Turris fortissima nomen
Domini, ad ipsam currit justus, et exaltabitur. Substantia
divitis, urbs roboris ejus, et quasi murus
validus circumdans eum <strong>(Prov. XVIII)</strong>.</p>
<br> <h4><center>CAPUT XIX. </center></h4>
<p><em>Tria esse, scilicet fidem, spem, charitatem, per quae
homo perducitur ad similitudinem Dei, juxta propositum
ejus dicentis: Faciamus hominem ad
imaginem et similitudinem nostram, et secundum
haec tria fecisse Salomonem tres libros, Parabolas,
Ecclesiasten, Cantica canticorum.</em></p>
<p>Tria sunt per quae perducitur homo ad Dei similitudinem,
juxta propositum ejus dicentis: Faciamus
<nobr><sub></sub></nobr> hominem ad imaginem et similitudinem nostram
<strong>(Gen. I)</strong>. Haec tria sunt, fides, spes, charitas.
Nam ad imaginem Dei homo creatus est, in eo
quod rationalis est. Porro ad ejusdem creatricis
Trinitatis pervenit similitudinem habendo tria haec,
fidem, spem et charitatem. Secundum haec tria,
Salomon tres fecit libros, scilicet librum Parabolarum
sive Proverbiorum, Ecclesiasten, et Cantica
canticorum. Librum quippe Proverbiorum scripsit
ad instruendam fidem; Ecclesiasten ad corroborandam
spem; Cantica canticorum ad dilatandam charitatem.
Et omnis quidem Scriptura divinitus inspirata
in hoc ipsum tendit, sed in isto trium librorum
ordine hoc maxime delectat intueri, quia secundum
ordinem harum virtutum trium sunt compositi sive
<nobr><sub></sub></nobr> dispositi, scilicet fidei, spei et charitatis. A quibus
primus homo excidens, amisit gloriam similitudinis
Dei, tali ordine ut amitteret charitatem, non teneret
spem, non haberet fidem. Primum namque exigebatur
ab eo charitas Dei, in eo quod cunctis animantibus eum
Deus dissimilem fecit. Et quia non inveniebatur ei
adjutor similis ejus: Faciamus, ait, ei adjutorium
simile sui, videlicet ad propagandam sobolem
tam multam, tantaeque beatitudinis, ut essent similes
angelis, tulitque eum et posuit in paradiso
voluptatis. Pro tantis beneficiis nullum rependit
officium charitatis, nullam vocem gratiarum
actionis. Deinde spes ab ipso exigebatur in illa positione
praecepti: Ex omni ligno paradisi comede,
de ligno autem scientiae boni et mali ne comedas.
<nobr><sub></sub></nobr> Sperare enim debuit homo rationalis, ut diceret: Si
tanta Deus contulit gratis, nonne si praecepta observavero
majora dabit? At ille non in Domino speravit,
sed sibimet placens, quasi liber, et sicut Deus
esse voluit. Nisi enim hunc tumorem intus habuisset,
foris tentatus non tam facile cederet. Fides ab illo
exigebatur dicendo: In quocunque die comederis
ex eo, morte morieris <strong>(Gen. II)</strong>. At ille dicto huic
fidem non adhibuit, imo serpenti magis credidit dicenti:
Nequaquam morte moriemini <strong>(Gen. III)</strong>,
et voci malae credulae mulieris plusquam voci Dei
obedivit. Itaque vetus ille Adam a charitate, spe,
fide excidens, se et posteritatem suam defraudavit et
longe fecit a similitudine beatae Trinitatis. Et econtra
<nobr><sub></sub></nobr> novus Adam, reciprocis gradibus per fidem, spem
et charitatem nos reformavit et ad eamdem similitudinem
Dei; et omnis, ut jam dictum est, Scriptura
divinitus inspirata ad hoc intendit, maxime autem
sive manifestius tres isti libri Salomonis: quod ut
demonstremus, libet aliquantisper immorari.</p>
<br> <h4><center>CAPUT XX. </center></h4>
<p><em>De eo quod ait in Parabolis: Sapientia aedificavit
sibi domum, excidit columnas septem, quodque
Dominus possedit me initio viarum suarum, et
caetera usque: Cum eo eram cuncta componens,
et: In principio erat Verbum; omnia per ipsum
facta sunt, unum et eumdem habeat sensum.</em></p>
<p>Praemissis paucis, quae et ad captandam attentionem,
docilitatem atque benevolentiam pertinent,
primus est actus in parabolis mundare animam per
<nobr><sub></sub></nobr> doctrinam moralitatis, quatenus accipere possit
mysterium fidei, sic incipiendo: Fili mi, si te
lactaverint peccatores, ne acquiescas eis; si dixerint:
Veni nobiscum, insidiemur sanguini <strong>(Prov. I)</strong>,
etc. Quae diligenter quis attendens, cito animadvertit,
hanc ejus esse intentionem, quatenus mundetur
vas a coeno peccati sive ab amore saeculi, ut possit
pretiosam recipere substantiam fidei, aliter enim
non potest fieri. Hinc ipse Dominus Judaeis dixit:
<strong>62</strong> Quomodo potestis vos credere, qui gloriam ab
invicem accipitis, et gloriam quae a solo Deo est non
quaeritis? <strong>(Joan. V.)</strong> Quanto magis dicere poterat:
Quomodo potestis vos credere, qui insidiamini sanguini
et absconditis tendiculas contra insontem, et
dicitis: Deglutiamus cum sicut infernus viventem
<nobr><sub></sub></nobr> et integrum quasi descendentem in lacum: omnem
pretiosam substantiam reperiemus <strong>(Prov. I)</strong>, juxta
illud: Hic est haeres, venite, occidamus eum, et
nostra erit haereditas? <strong>(Marc. XII.)</strong> Et alibi Evangelista
dicit Ipse autem Jesus non credebat semetipsum
eis, eo quod ipse nosset omnes, et quia
opus ei non erat, ut quis testimonium perhiberet de
homine: ipse enim sciebat quid esset in homine
<strong>(Matth. II)</strong>. Quia ergo non est locus apertus fidei,
nisi prius vasa munda sint ab amore saeculi, ab
avaritia quae est simulacrorum servitus <strong>(Ephes. V)</strong>,
caeterisque vitiis criminosis maximeque a prudentia
carnis, quae inimica est Deo <strong>(Rom. VIII)</strong>, et ab
aestimatione sapientiae saecularis, quae magis garrula
loquacitas, quam sapientia debet nuncupari. Pulchre
<nobr><sub></sub></nobr> ab hujusmodi prius revocat filium quem vocare vult
ad intellectum fidei, eamdem sapientiam saeculi
fugiendam esse clamans semel et iterum sub nomine
meretricis primo sic incipiens: Favus distillans
labia meretricis, et nitidius oleo guttur ejus <strong>(Prov.
V)</strong>. Et iterum sic repetens: Dic sapientiae: Soror
mea es, et prudentiam voca amicam tuam, ut custodiat
te a muliere extranea, et ab aliena, quae verba
sua dulcia facit. De fenestra enim domus meae per
cancellos prospexi, et caetera usque: Multos
enim vulneratos dejecit, et fortissimi quique interfecti
sunt ab ea, viae inferi domus ejus penetrantes
interiora mortis <strong>(Prov. VII)</strong>. Et quae miro modo, et
in littera denotant mulieris meretricis odiosam procacitatem,
et in mysterio maxime detestantur ambitiosam
<nobr><sub></sub></nobr> atque ventosam mundanae sapientiae loquacitatem.
Tunc demum semetipsam credens a quibus
audita est, et quorum acquisivit benevolentiam,
iterum exclamans inter caetera dicit: Audite quoniam
de regibus magnis locutura sum, et aperientur
labia mea ut recta praedicent; veritatem meditabitur
guttur meum <strong>(Prov. VIII)</strong>. Quibus de rebus
magnis loqueris? quae recta, quam veritatem praedicabitis?
Dominus, ait, possedit me in initio viarum
suarum, antequam quidquam faceret a principio.
Ab aeterno ordinata sum et ex antiquis, antequam
terra fieret. Quando praeparabat coelos aderam,
et caetera usque: Nunc ergo, filii, audite
me <strong>(ibid.)</strong>. Paucisque interpositis, ait: Sapientia
aedificavit sibi domum, excidit columnas septem,
<nobr><sub></sub></nobr> aeimmolavit victimas suas, miscuit vinum et proposuit
mensam <strong>(Prov. IX)</strong>. Non res istae, res eaedem sunt,
quas Joannes Evangelista voce clarissima manifestius
enuntiavit, dicens: In principio erat Verbum,
et Verbum erat apud Deum, et Deus erat Verbum.
Omnia per ipsum facta sunt, et sine ipso factum est
nihil, et Verbum caro factum est, et habitavit in
nobis? <strong>(Joan. I.)</strong> Paululum voces sive nomina et
verba differunt, sed res eaedem sunt. Hic sapientia,
<nobr><sub></sub></nobr> illic Verbum; hic initium viarum, illic principium;
hic ego sapientia concepta eram, illic non factum
est, sed erat Verbum, ait Evangelista. Hic cum
eo eram, inquit, cuncta componens, illic dictum est:
Verbum caro factum est, omnia per ipsum facta
sunt. Hic taliter dictum est: Sapientia aedificavit
sibi domum, illic dictum est: Verbum caro
factum est, et ipsam carnem Verbum incarnatum
suum nominat templum. Hic taliter dictum est:
Excidit columnas septem, illic certum est, in
templo corporis Dominici habitare septem spiritus.
Hic taliter dictum est: Immolavit victimas suas,
miscuit vinum, et proposuit mensam, illic taliter
factum est, sicut experti sumus et experiuntur omnes,
qui proprium corpus suum tradidit in mortem
<nobr><sub></sub></nobr> et in commemorationem mortis ejusdem, quotidie
proponit nobis panem et vinum, corpus et sanguinem
suum.</p>
<br> <h4><center>CAPUT XXI. </center></h4>
<p><em>Quod secundum similitudinem fessi viatoris frequens
intercisio librorum fessum relevet animum scribentis.</em></p>
<p>Tanquam fessus viator residere et hunc librum
finire compellor, similis illi qui in itinere mansionem
forte propositam habuit putans esse locum vicinum
quo pervenire posset ante solis occubitum, et
esse iter unius diei, quod erat duorum vel trium
dierum, fere sic mihi contigit, dum quaerens quamdam
imaginationem sanctae Trinitatis in isto speculo
trium virtutum, fidei, spei et charitatis; misi pedem
<nobr><sub></sub></nobr> mentis et cursum linguae in tres libros Salomonis,
putans quod propositum meum brevissimo possit
cursu peragi. Ecce autem video quia non tam breviter
fieri potest, alioquin offendam quemlibet judicem
sapientem, boni sermonis probatorem, ut bono
sapore propositionis nostrae allectus, nec plena copia
saturatus, et idcirco magis irritatus, stomachetur
et dicat contra me tale quid ut est illud:
<br><em>Parturiunt montes, nascetur ridiculus mus.</em>
<strong>(HOR. Ars. poet.)</strong><br>Quapropter similis, ut jam dictum est, illi, qui desperans
ad propositam pervenire mansionem, accumbit
in medio itineris, reservabo quod viae reliquum
est futuro diei, faciamque hic jam finem praesentis
belli, ne antecedentibus multo prolixior sit,
<nobr><sub></sub></nobr> sanctum invocans Spiritum, cujus solemnitas annua
nunc recurrens nos in laudem sui adventus excitat,
et sic quoque tanquam fluminis impetus civitatem,
id est, Ecclesiam Dei laetificat <strong>(Psal. XLV)</strong>, quatenus
ipso duce viator iste quo tendit, illuc perveniat:
Quam, inquiens, petii a Domino, hanc requiram,
ut inhabitem in domo Domini omnibus
diebus vitae meae, ut videam voluptatem Domini et
visitem templum ejus <strong>(Psal. XXVI)</strong>.<span class="text-blue-600 font-bold"