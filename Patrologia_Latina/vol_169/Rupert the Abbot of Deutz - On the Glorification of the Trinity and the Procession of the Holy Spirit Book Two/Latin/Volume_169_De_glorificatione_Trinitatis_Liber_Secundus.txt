
<strong>15</strong> CAPUT PRIMUM.<nobr><sub></sub></nobr>  </center></h4>
<p><em>De thesauro nominis Domini, quem qui thesaurizant
sibi ipsis, juxta beatum Job, reges et consules sive
principes sunt.</em></p>
<p>Qui thesauros nominis tui fideliter thesaurizant
sibi, o Trinitas Deus, ipsi reges, ipsi consules sive
principes sunt; de quibus beatus Job, similis talium
divitum esse cupiens, loquitur: Nunc enim dormiens
silerem et somno meo requiescerem cum regibus
et consulibus terrae, qui aedificant sibi solitudines;
aut cum principibus, qui possident aurum et
replent domos suas argento <strong>(Job III)</strong>. Quid ergo
tantillus, qui thesaurum hunc invenisse me arbitror,
absconditum in agro, sicut praescripsi in praecedenti
<nobr><sub></sub></nobr> libro? Putasne sperare audeam, quod cum
possedero aurum hoc et domum meam replevero
hujuscemodi argento, dormiturus sim in silentio et
requieturus somno meo cum illis regibus et consulibus
terrae, qui semetipsos regere et aliis suo quisque
tempore noverunt consulere. Cum illis principibus,
id est sanctis doctoribus, qui ut aurum
hoc et argentum possiderent, aedificaverunt sibi solitudines
<nobr><sub></sub></nobr> sanctae contemplationis, juxta illam sententiam
veram: Scribe sapientiam in tempore otii, et
qui minoratur actu ipse percipiat eam? <strong>(Eccli.
XXXVIII.)</strong> O si fiat juxta praevisum olim memorandi
Otomatis praesagium! utinam, Jesu Christe, cunctarum
Dominus mansionum qui ostiarius ipse es et
ostium, adducas me in domum illorum usque ad
pedes, ne dicam consessum ipsorum, scilicet regum,
jam dictorum, consulumque ac principium, cum
sponsione hac: Ingredieris in abundantia sepulcrum
<strong>(Job V)</strong>. Hac igitur spe coeptum fidelis sermo
peragat cursum et procedentis. Spiritus sancti cum
laude et gloria summae Trinitatis, quoad potest, personet
praeconium, scrutetur de sanctis Scripturis
<nobr><sub></sub></nobr> testimonium.</p>
<br> <h4><center>CAPUT II. </center></h4>
<p><em>Quod non minus a Filio quam a Patre procedat Spiritus
sanctus, et de eo quod ait Filius: Quem ego
mittam vobis a Patre, Spiritum veritatis, qui a Patre
procedit.</em></p>
<p>Jam de processione, quia procedit in remissionem
peccatorum, pauca dicta sunt et adhuc aliqua dicenda
<nobr><sub></sub></nobr> sunt, pro stipulatione veritatis hujus, quod non minus
a Filio quam a Patre procedat hic unus idemque
spiritus. Dixit enim ipse Filius: Si enim non
abiero, Paracletus non veniet ad vos; si autem
abiero, mittam eum ad vos <strong>(Joan. XVI)</strong>. Et de hoc
jam dictum est. Restat ut ejusdem Filii dictum pro
hoc ipso negotio ad medium deducamus, cui fortiter
inniti visi sunt sibi, qui dixerunt, quod a solo Patre,
et non etiam a Filio procedat Spiritus sanctus. Cum
venerit Paracletus, quem ego mittam vobis a Patre,
spiritum veritatis, qui a Patre procedit <strong>(Joan. XV)</strong>.
Ecce, inquiunt, quomodo distinxit, quam diligenter expressit.
Nam dixit quidem tantum, quem ego mittam
vobis, sed addidit a Patre. Sed nec semel dixisse
contentus, ne parum expressisse videretur, subjunxit:
<nobr><sub></sub></nobr> Qui a Patre procedit. Itaque ad confirmandum
quod aeque a Filio, ut a Patre procedat
Spiritus sanctus, parum illis est, quod dixit Filius
pluribus in locis: ego mittam vobis, nisi rationem
demus, cur vel quid intendens addiderit, qui a
Patre procedit. Magna plane quaestio, et ad solvendum
esset difficilis, si jam constaret et concederemus
quod, ubicunque nominatur Pater, una tantum
persona debeat intelligi, scilicet Deus Pater unici
Filii Jesu Christi. At vero, sicut Apostolus dicit:
Unus Deus et Pater omnium <strong>(Ephes. IV)</strong>, et nos
in oratione Dominica dicimus: Divina institutione
formati: Pater noster, qui es in coelis; discrete
accipiendum est nomen Patris, ut alias intelligitur
Pater omnium filiorum adoptionis, alias Pater unici
<nobr><sub></sub></nobr> et consubstantialis Filii. Denique nobis, qui non
nati, sed adoptati sumus, Pater est unus idemque
trinus Deus, Pater et Filius, et Spiritus sanctus; illi
autem qui solus est naturalis Filius, una persona
Pater est, et ad illum unicum Filium relative Pater
dicitur. Discretionis hujus signum hoc est. In Evangelio
est, ubi cum additamento possessivi pronominis
dicat hic Filius, Pater meus vel Patris mei; et est
ubi dicat, Pater vel Patrem, et a Patre, sicut hic
absque additamento hujusce pronominis. Quod si
diligenter discreveris, perpulchrum est animadvertisse,
quia cum signanter dicit Pater vel Patris, cum
propositione hac meus vel mei, ea quae tunc loquitur,
longe communionem excellunt nostrae fraternitatis,
<nobr><sub></sub></nobr> scilicet et qualia tunc loquitur, nemini
nostrum qui per gratiam fratres ejus vel Filii
Dei nominamur et sumus, loqui fas, aut licitum sit.
Exempli gratia: Pater meus, inquit, usque modo
operatur; quod deinde sequitur, et ego operor.
Et: Amen, amen dico vobis, non potest Filius a
se facere quidquam, nisi quod viderit Patrem facientem.
Et subinde: Sicut enim Pater suscitat
mortuos et vivificat, sic et Filius, quos vult, vivificat
<strong>(Joan. V)</strong>; haec et caetera quae sequuntur, cui
filiorum dicere unquam licuit aut licebit, nisi huic
unico Filio Dei? Ubi vero absque pronomine possessivo
dicit, Pater, sic loquitur humiliora de se, ut
pene congruant vel imitanda sint <strong>16</strong> parvitati nostrae,
cuorum frater dignatur dici vel esse. Exempli
<nobr><sub></sub></nobr> gratia: Et, sicut mandatum dedit mihi Pater, sic
facio <strong>(Joan. XIV)</strong>. Humiliora namque sunt haec, et
assumptae humanitatis humilitatem, qua sine dubio
major est unus Deus Pater, et Filius et Spiritus sanctus
sonant ea quae ibidem loquitur, scilicet haec:
Si diligeretis me, gauderetis utique, quia vado ad
Patrem, quia Pater major me est <strong>(ibid)</strong>.---Jam
non multa loquar vobiscum: Venit enim princeps
mundi hujus, et in me non habet quidquam <strong>(ibid.)</strong>,
etc. Promptum esset discretionem istam, fere ubique
observatam, in Scriptura Evangelii, nisi longum
nimis videretur legenti; praesertim cum ex paucis
istis commonitus, caetera per semetipsum valeat experiri.
Qui etsi cantare consuevit ex persona Filii:
Rogabo Patrem, et alium Paracletum dabit vobis
<nobr><sub></sub></nobr> <strong>(Joan. XIV)</strong>; itemque: Meus cibus est ut faciam
voluntatem Patris mei <strong>(Joan. IV)</strong>, sciat evangelistam
non scripsisse, meus cibus est ut faciam volutatem
Patris mei, sed voluntatem ejus qui misit me; nequo
scripsisse rogabo Patrem meum (cum rogare sit naturae
inferioris, et rogatio ejus, sacrificium passionis ejus
fuerit) et ego rogabo Patrem, inquit, et alium
Paracletum dabit vobis.</p>
<br> <h4><center>CAPUT III. </center></h4>
<p><em>Item de eodem dicto contra haereticos, quia non sequitur
Spiritum sanctum non procedere a Filio
propter id quod ait: Qui a Patre procedit, imo
sequitur Spiritum sanctum Deum esse, qui a divinitate
procedit.</em></p>
<p>Ergo, quoniam procedente Spiritu sancto dixit,
quem ego mittam vobis a Patre, et meo non
<nobr><sub></sub></nobr> addidit; itemque: Qui a Patre procedit, et meo
non apposuit; sic tuta et provida fides recte intelligit,
a Patre, ac si dixisset a divinitate, quae scilicet
divinitas una Patris et Filii substantia est. Requiratur
nunc intentio vel causa propter quam dixerit hic
ille testis fidelis, quia Spiritus sanctus a Patre procedit,
et tunc sic sonabit, sic audietur dictum istud ei,
qui habet aures audiendi, ut vere vox firmamenti,
vere sonus sublimis Dei. Quaenam intentio vel causa
est, nisi ipsa propter quam natus est, et in hunc
mundum venit, scilicet in testimonium perhibere
veritati? Sic enim dixit: Ego in hoc natus sum, et
ad hoc veni in mundum, ut testimonium perhibeam
veritati <strong>(Joan. XVIII)</strong>. Cujus videlicet testificandae
<nobr><sub></sub></nobr> veritatis quae summa est, nisi quod sit unus verus
Deus Pater, et Filius et Spiritus sanctus? Nimirum
ad testimonium hujus veritatis magnifice pertinet
illud, quod idem Filius Dei et de semetipso dixit:
Ego enim ex Deo processi <strong>(Joan. VIII)</strong>; et de Spiritu
sancto testificatus est, qui a Patre procedit
<strong>(Joan. XV)</strong>. Quid enim, o haeretici Ariani, qui
dixistis quia Spiritus sanctus creatura est, et vos, o
Macedoniani, qui dixistis quia Spiritus sanctus Deus
non est? quid, inquam, o insensati! quid aliud quam
Deus ex Deo processit aut procedit? quod natum
est ex carne, caro est; et quod natum est ex spiritu,
spiritus est <strong>(Joan. III)</strong>. Sic procul dubio quod processit
et quod procedit ex Deo, Deus est. Processit
autem ex Deo Filius, procedit Spiritus sanctus. Ergo
<nobr><sub></sub></nobr> Deus est Dei Filius, ergo Deus est Spiritus sanctus.
Ecce quam breve dictum, quam magnum sonat testimonium!
Breve dictum est, ergo ex Deo processit,
et magnum perhibet testimonium veritati, quod
Filius Dei Deus sit. Breve dictum est, qui a Patre
procedit, et magnum perhibet testimonium veritati,
quod Spiritus sanctus Deus sit. Magna haec vox, ut
supra dictum est, firmamenti, magnus hic sonus sublimis
Dei, super serpentem antiquum detonans, qui
victus est et de coelo projectus est in terram <strong>(Apoc.
XII)</strong>, et super aquam doctrinae nequam, quam misit
ex ore suo tanquam flumen post mulierem, id est
Ecclesiam, ut faceret eam trahi a flumine, et hac
voce confortata terra, adjuvit mulierem, aperiens os
suum et absorbens illud flumen, convenientibus,
<nobr><sub></sub></nobr> scilicet Patribus de toto orbe terrarum, tanta cum
oris apertione, ut per testimonia Scripturarum annihilarent
blasphemias haereticorum, quorum deterrimi
fuerunt Ariani et post illos Macedoniani, qui
dixerunt creaturam esse Dei Filium, creaturam et
non Deum esse Spiritum sanctum</p>
<br> <h4><center>CAPUT IV. </center></h4>
<p><em>Item de eadem sententia, quo pertinuerit, ut in illa
sacratissima coena, qua tradebatur, non contentus
dixisse: Quem ego mittam vobis, addidit dicens:
qui a Patre procedit.</em></p>
<p>Itaque illud, quod cum dixisset Dei Filius: Paracletum
ego mittam vobis a Patre, et addidit vel
repetivit, dicens: qui a Patre procedit; et a Filio
<nobr><sub></sub></nobr> non procedit, verum etiam amplius magnificandam
demonstrat majestatem procedentis, ne putet quis,
et dicat haereticus, qui sperat ab homine, et non
procedit ab ipsa substantia. Ecce per simile hoc,
quod dicimus, nonnihil adjuvatur intelligentia fidei.
Apud Marcum evangelistam cum dixisset: Quisquis
unum ex hujusmodi pueris receperit in nomine
meo, me recipit, continuo subjunxit: Et quicunque
me suscipit, non me suscipit, sed eum qui me
misit <strong>(Marc. IX)</strong>. Humilis enim erat homo inter
homines, mortalis inter mortales apparebat, et homo
tantum videbatur, et Deus esse non agnoscebatur.
Proinde ne diceret aut cogitaret quis: Quid pro
magno reputas te suscipi, aut quid magnum est in
nomine tuo quemquam recipi, cum et tu homo sis
ut isti, quos vis in nomine tuo recipi? Recte et opportune
<nobr><sub></sub></nobr> prosecutus est, et qui me suscipit, non me
suscipit, sed eum qui me misit. Similiter quando
haec dicebat, quando Paracletum Spiritum sanctum
promittebat, nonne et multo magis homo infirmus,
et quasi novissimus virorum apparebat illa qua tradebatur
vespera, in illa sacratissima coena? nonne,
inquam, tunc maxime in infirmitate nostra laborabat,
et non erat species ei, neque decor, unde et
vidimus eum, inquit propheta, et non erat aspectus
<strong>(Isa. LIII)</strong>, et desideravimus eum despectum et novissimum
virorum, virum dolorum et scientem infirmitatem,
et quasi absconditus vultus ejus, et
despectus? Proinde ne majestas Spiritus sancti
minor videretur, vel tunc praesentibus vel post futuris,
<nobr><sub></sub></nobr> ex eo quod homo ejusmodi dixisset: Quem
ego mittam vobis, recte et necessario addidit,
a Patre, et repetens, qui, inquit, a Patre, id est
ab altissima procedit divinitate, unde et credi, vel
agnosci debet quid sit altissimus ipse. Per hoc ergo
simile, sicut jam dictum est, fides debet, ut firmior
sit, adjuvari; praesertim quia non, sicut ubi dixit,
et qui me recipit, quasi quamdam negotiationem
supposuit dicens, non me recipit, sed eum qui me
misit; non enim, inquam, sicut illic, ita et hic
tali locutione usus est, ut diceret: Quem ego
mittam vobis, non ego mittam, sed is qui me
misit.</p>
<br> <h4><center>
<strong>17</strong> CAPUT V. </center></h4>
<p><em>Item Filium fontem esse processionis hujus, sicut
</em><nobr><sub></sub></nobr> <em>est et Pater, Psalmista dicente: Quoniam apud
te est fons vitae.</em></p>
<p>Ut igitur hauriamus vitam, et bibentes non sitiamus
unquam, accedamus tam scienter, quam fiducialiter
ad hunc procedentem, non dubitantes Filium
aeque ut Patrem hujus esse processionis fontem.
Unde et cum Psalmista dicamus tibi, Domine, Quoniam
apud te est fons vitae <strong>(Psal. XXXV)</strong>. Vita enim
Spiritus sanctus est; et fons vitae, Filius Dei est,
et Dominus cui haec loquitur: Domine, in coelo
misericordia tua, etc., usque inebriabuntur ab
ubertate domus tuae, et torrente voluptatis tuae potabis
eos, quoniam apud te est fons vitae <strong>(ibid.)</strong>,
Deus Pater est. Sic ergo in hoc psalmo intelligimus
fontem apud Dominum, sicut in Evangelio, Verbum
<nobr><sub></sub></nobr> apud Deum; flumen et de fonte, et de fontis vena
procurrit; Spiritus sanctus et de Filio, et de Patre
procedit. Flumen, inquam, verbi gratia Phison sive
Gehon, profluit de fonte qui est apud paradisum <strong>(Gen.
II)</strong>. Fluminis impetus, qui laetificat civitatem
Dei <strong>(Psal. XLV)</strong>, procedit de fonte qui est apud Dominum
de Verbo quod est, vel erat apud Deum. Attamen
similitudo haec non est omnino perfecta.
Nam paradisus et fons, terra et aqua diversa est
substantia. Et fluvius localiter egreditur de fonte
sive de terra illa. Fons autem et Dominus, apud
quem est fons vitae, et ipsa vita, scilicet Spiritus
sanctus, una substantia est. Vide nunc ordinem
sive juncturam Verborum. Cum dixisset: Inebriabuntur
<nobr><sub></sub></nobr> ab ubertate domus tuae, et torrente voluptatis
tuae potabis eos, causam subjunxit, cur hoc
deberet et unde posset fieri, dicens: Quoniam
apud te est fons vitae <strong>(Psal. XXXV)</strong>. Nam pro posse
sive possibilitate talem praesens conjunctiuncula
structuram facit. Dixi, torrente voluptatis tuae potabis
eos, id est, perfectam et inaestimabilem jucunditatem
eis dabis, et hoc bene poteris facere,
quoniam apud te est fons vitae, de quo procedit
Spiritus sanctus, qui ipse est torrens voluptatis tuae.
Pro causa vero sic: Dixi, potabis eos, et hoc idcirco
debes facere, quoniam ipsi credunt et confitentur
quod sit apud te ille fons vitae.</p>
<br> <h4><center>CAPUT VI.<nobr><sub></sub></nobr>  </center></h4>
<p><em>Ad eamdem veritatis rationem pertinere, quod clamans
dixit fons ille: Si quis sitit veniat ad me, et bibat,
et de fontis ejusdem apertione.</em></p>
<p>Nonne hoc est quod clamans dixit fons ille Filius
ipse? Si quis sitit, veniat ad me et bibat. Qui credit
in me, sicut dicit Scriptura, flumina de ventre
ejus fluent aquae vivae <strong>(Joan. VII)</strong>. Cujus rogo magis
vel melius congruit quam fonti, ut dicat: Si
quis sitit, veniat ad me et bibat? Habet enim
fons quod de semetipso effundat; habet, inquam, fons
vitae qui apud te est, Domine, vitam, id est, vivificantem
spiritum qui ex ipso procedat, et in os sitientis
sive bibere valentis, id est in interiora animae
credentis, desiderantis et vivere volentis, larga
<nobr><sub></sub></nobr> dignatione influat. Hinc et apud Zachariam prophetam
scriptum est: In die illa erit fons patens
domui David, et habitantibus Jerusalem, in ablutionem
peccatoris et menstruatae <strong>(Zach. XIII)</strong>. Gaudemus
enim nomine fontis Christum Dei Filium in hac
ratione designari, dum hoc intendimus, quod nulli
dubium esse debuerit, quod nunc Ecclesia catholica
firmiter credit, quia Spiritus sanctus non minus
a Filio quam a Patre procedit. Primum in remissionem
peccatorum, de quo videlicet dato ejusdem
Spiritus sancti et hic propheta dicit manifeste in
ablutionem peccatoris et menstruatae, scilicet populi
utriusque, peccatoris populi gentilis: menstruatae
Synagogae, cujus ex nobilioribus filiis unus
Isaias hoc ipsum confitetur et dicit: Et facti sumus
<nobr><sub></sub></nobr> ut immundi omnes nos, et quasi pannus menstruatae
omnes justitiae nostrae <strong>(Isa. XLVI)</strong>. Sed nec illud
ignotum esse debet, quando vel ex quo die fons iste
patens factus sit, et peccatorem sive menstruatam
abluerit, quoniam sic dictum est: In die illa erit
fons patens domui David <strong>(Zach. XIII)</strong>. Nimirum
dies ille nunc est, dies glorificationis Jesu Christi
Domini nostri <strong>(Joan. XII)</strong>, ex quo exaltatus a terra
ut omnia traheret ad se, cum emisisset spiritum,
unus militum lancea latus ejus aperuit, et continuo
exivit sanguis et aqua <strong>(Joan., XIX)</strong>. Tunc fons iste
patens factus est, et extunc patet, quia non ante,
sed extunc Spiritus sanctus in remissionem peccatorum
datus est. Eatenus quippe, ut jam dictum et
saepe dicendum semperque sciendum est, in divisiones
<nobr><sub></sub></nobr> quidem gratiarum spiritus idem Patribus et prophetis
datus erat, sed hujus dati, quod est ablutio,
tam peccator eatenus quam menstruata expers fuerat.
Hinc est illud dictum: Nondum enim erat Spiritus
sanctus datus, quia Jesus nondum fuerat glorificatus
<strong>(Joan. VII)</strong>.</p>
<br> <h4><center>CAPUT VII. </center></h4>
<p><em>De proprietate fontis illius qui est apud te, Domine,
et de aequivocatione fontium in Scripturis, ut illic
hauriat aquas in gaudio de fontibus Salvatoris.</em></p>
<p>Forte dicit aliquis: Multorum communis appellatio
mystica est fons, etenim multi in Scripturis fontes
nominati sunt: multi, inquam, sancti homines,
scilicet prophetae et apostoli nomine fontium significati
<nobr><sub></sub></nobr> sunt. Exempli gratia: Haurietis aquas in
gaudio de fontibus Salvatoris <strong>(Isa. XII)</strong>. Item in
Psalmo: Et apparuerunt fontes aquarum <strong>(Psal.
VII)</strong>. Ipse quoque Salvator mulieri Samaritanae
loquitur: Qui autem biberit ex aqua quam ego
dabo ei, non sitiet in aeternum; sed aqua quam
ego dabo ei, fiet in eo fons aquae salientis in vitam
aeternam <strong>(Joan. IV)</strong>. Quomodo ergo, pro documento
processionis Spiritus sancti, dum astruere
volumus quod non minus a Filio quam a Patre procedat
idem Spiritus sanctus, tantopere gaudemus
de significatione Filii, vocabulo fontis, quia sic
scriptum est: Quoniam apud te est fons vitae
<strong>(Psal. CXXXV)</strong>, et in illa die erit fons patens domui
David, et habitantibus Jerusalem, in ablutionem
<nobr><sub></sub></nobr> peccatoris et menstruatae <strong>(Zach. XIII)</strong>. Ad haec
inquam: Magna distantia est fontis qui est apud
Deum, et caeterorum fontium, qui omnes, ut efficerentur
fontes, de plenitudine ejus acceperunt. Denique
cum et in hoc multum ab illo differant, quod
omnes, ut jam dictum est, de plenitudine ejus acceperunt,
et adhuc multae sint differentiae illorum, maxima
haec distantia est, quam protinus dicam. De
illo fonte unico, qui erat et est apud Deum <strong>(Joan. I)</strong>,
ipso profundo corde Patris, non solae voces aut
verba, sed ipsa procedit substantia Spiritus sancti.
De fontibus autem aliis, tantummodo voces seu verba
ejusdem Spiritus sancti non ipsa ejus substantia
procedit. Quaenam sunt voces, seu verba Spiritus
sancti. Nimirum omnes Scripturae veritatis, quas
<nobr><sub></sub></nobr> utique per os sanctorum hominum locutus est Spiritus
inspirator veritatis <strong>(II Petr. I)</strong>. Proinde diligenter
perpende verba haec; Sed aqua quam ego dabo
ei, fiet in eo fons aquae salientis in vitam aeternam
<strong>(Joan. IV)</strong>. Hoc ita recte intelligitur. Gratia Spiritus
sancti quam dabo, vel dare potero <strong>18</strong> ei (ille
enim spiritus ex me procedit) non est, nec erit sicut
spiritus hujus mundi, sive sapientia saeculi, quae non
vivificat, sicut aqua putei hujus quam hauris, non
facit tibi ut non iterum sitias, sed faciet in eo gratia
eadem intelligentiam Scripturae vivificae, quae videlicet
intelligentia sic perseverat, sicut de fonte aqua
profluere non cessat, ut loquendo sive etiam scribendo,
quasi quibusdam rivis, prata multa, id est
multorum irriget animas, fiatque quod dictum est
<nobr><sub></sub></nobr> per Psalmistam: Rivos ejus inebrians multiplica
genimina ejus, in stillicidiis ejus laetabitur germinans
<strong>(Psal. LXIV)</strong>. Et hoc quidem facere potest
quisque fontium, scilicet sanctorum hominum, quia
a Deo inspirati sunt, profundere doctrinae rivulum,
proferre sermonem bonum, ipsum autem Spiritum
sanctum homini perferre non potest, quantocunque
dono ejusdem Spiritus abundet, nisi solus ille et unicus
fons vitae, qui apud te, Domine, est.</p>
<br> <h4><center>CAPUT VIII. </center></h4>
<p><em>De eo quod ait evangelista: Hoc autem dixit de
Spiritu quem accepturi erant credentes in eum.</em></p>
<p>Proinde valde diligenter attendendum est illud
quod ubi dixit fons ille, sicut supra memoratum est,
<nobr><sub></sub></nobr> clamans in templo in magno die festivitatis: Si
quis sitit, veniat ad me et bibat; qui credit in me,
sicut dicit Scriptura, flumina de ventre ejus fluent
aquae vivae, protinus evangelista subjunxit: Hoc
autem dixit de Spiritu, quem accepturi erant credentes
in eum <strong>(Joan. VII)</strong>. Denique potest quidem
simpliciter et absque offendiculo in pace fraterna
suscipi sive intelligi, quod illud totum de Spiritu
sancto clamaverit, sed ubi dissonantia sit, sive contra
dissonantes declamandum est. Quemadmodum
hic dum agimus de processione Spiritus sancti, caute
discernendum est, quia non solum unum sed quodammodo
Domino dixit. Siquidem in ipso litterali
sensu aliud est bibere, et aliud est flumina fundere,
sicut aliud est accipere, et aliud dare vel reddere.
<nobr><sub></sub></nobr> Quia ergo nec sic evangelista scripsit, haec autem
dixit de Spiritu, sed hoc dixit de Spiritu, libera
patet expositio, quia quod clamavit Dominus:
Si quis sitit veniat ad me, et bibat, sine dubio
de Spiritu dixit, testificans quod Spiritus sanctus de
ipso procedat. Quod autem subjunxit: Qui credit
in me, flumina de ventre ejus fluent aquae vivae,
item de Spiritu dixit, sed hoc sensu quod non ipse
Spiritus, sed vox vel doctrina Spiritus sancti de
ventre vel ore hominis inspirati sese effundat, juxta
quod alibi dicit: Spiritus ubi vult spirat, et vocem
ejus audis <strong>(Joan. III)</strong>. Sicut enim vox per hominem
sonans Spiritu sancto inspiratum, v. gr. prophetam
sive apostolum, et proloquens sive sapientiae, sive
scientiae sermonem, aut quodlibet de generibus linguarum,
<nobr><sub></sub></nobr> non est ipsa substantia Spiritus sancti in
anima, prout vult spirantis; sic flumina credentis
de ventre fluentia, non est ipsa substantia aquae
quam fons ille dat, vel ad quam invitat, dicendo:
Si quis sitit, veniat ad me et bibat, attamen et
vox quam audis, flumina quae per vocem loquentis
hominis diffiduntur, recte signantur nomine spiritus,
eo videlicet locutionis modo quo plerumque solemus
efficiens exprimere per id quod efficitur, veluti cum
ferrum calens dicimus ignem, et aquam frigore
concretam dicimus hiemem.</p>
<br> <h4><center>CAPUT IX. </center></h4>
<p><em>Quod de ventre credentis in Filium Dei solummodo
sacramenta Scripturarum, quae per Spiritum sanctum
</em><nobr><sub></sub></nobr> <em>administrata sunt; de illo autem fonte, id est
Filio Dei, ipsa quoque procedit substantia Spiritus
sancti.</em></p>
<p>Igitur ab illo fonte qui Deus et homo est, multum,
ut jam dictum est, caeteri omnes differunt, quicunque
fontes dicti sunt, vel dici meruerunt. Quia videlicet,
de fontibus illis tantummodo flumina aquae vivae
fluxerunt, quae non sunt ipsa substantia Spiritus
sancti, sed administrata per Spiritum sanctum sacramenta
Scripturarum; ab illo autem et ipsa substansia
Spiritus sancti procedit, quia Deus est, et flumina
Scripturarum voce corporea fluxerunt, quia homo
est. Et multa quidem sunt hujusmodi flumina de
ventre illius, et de ventre credentis in eum fluentia,
sed quatuor sunt fluminum cunctorum capita, id est
<nobr><sub></sub></nobr> flumina principalia; flumina, inquam, id est sacramenta.
Sicut enim unus est fons sive fluvius, qui
egrediebatur, inquit Sciptura, de loco voluptatis
ad irrigandum paradisum, qui inde dividitur in
quatuor capita <strong>(Gen. II)</strong>, id est principalia flumina,
sic de multis vel multiplicibus sacramentis quatuor
sunt praecipua Christi sacramenta, quibus intendit
omnis Scriptura divinitus inspirata, scilicet incarnatio
ejus, passio ejus, resurrectio ejus, ascensio
ejus. Haec flumina tam de ventre ejus, quam de ventre
credentis in eum fluere non desinunt, et vocem
Spiritus sancti tam per os ejus quam per credentium
in eum apostolorum haec sacramenta praedicantis
totus mundus audivit, hoc iterum excepto, quod ex
abundanti est astruere, quia sacramenta haec ex ipso
<nobr><sub></sub></nobr> sunt condita pariter et annuntiata; caeteri autem
annuntiationis hujus ad nos, ministri et adjutores
fuerunt. Nunc de eo quod jam praelibatum est, spiritus
ubi vult spirat, scilicet de ipsa processione
vel procedentis persona, quod Deus et Dominus sit,
et ejusdem cum Patre et Filio majestatis sive potestatis,
in hoc ipso dum procedit, latius dicendum
est. Nunc quod non minus a Filio quam a Patre
procedat, hactenus a nobis sermo habitus, prosecutus
est.</p>
<br> <h4><center>CAPUT X. </center></h4>
<p><em>De ipso procedente Spiritu sancto, et divina ipsius
potentia, juxta quam dictum est: Spiritus ubi
vult spirat.</em></p>
<p>Clausula haec quam brevissima: Spiritus ubi
<nobr><sub></sub></nobr> vult spirat <strong>(Joan. III)</strong>, divinam ejusdem Spiritus
sancti naturam, divinam nihilominus potentiam,
magnifice nobis, qui in eum credimus, enuntiat, et
manifeste quaedam definitio est, hunc secernens ab
omni spiritu, quicunque Deus non est, vel sub Deo
spirat. Nullus enim spiritus praeter hunc Spiritum
qui Deus est ubi vult spirat. Creatus quilibet
spiritus, bonus sive malus spirat quo spirare mittitur
vel permittitur, nec ita spirat ut ipse spiritus
nostri substantiam ingrediatur, nisi solus creator
Spiritus. Quid ergo est, inquit, quod quilibet homo
spiritu maligno plenus dicitur? Sicut enim legimus
hominem quempiam sanctum vel fidelem, verbi
gratia: Stephanum plenum Spiritu sancto <strong>(Act.
<nobr><sub></sub></nobr> VI)</strong>, ita et Judam legimus persuasum a spiritu
maligno, non quomodocunque, sed ita ut de illo
dicat evangelista, quia intravit in illum Satanas
<strong>(Joan. III)</strong>. Similiter de bonis spiritibus hoc exemplum
est apud Zachariam prophetam: Et dixit ad
me angelus qui loquebatur in me: Ego ostendam
tibi quid sint haec. <strong>19</strong> Item: Et respondit Dominus
angelo qui loquebatur in me, verba bona,
verba consolatoria <strong>(Zach. I)</strong>, Et post aliqua: Et
ecce angelus qui loquebatur in me, egrediebatur, et
alius angelus egrediebatur in occursum ejus <strong>(ibid.
II)</strong>. Ad haec inquam: Nec ista Scripturae testimonia
compellunt nos, nec ipsa ratio consentit, ut dicamus
vel suspicemur, quod creaturis rationalis spiritus
rationali spiritui substantialiter unquam potuerit
<nobr><sub></sub></nobr> aut possit infundi, vel quod rationalis spiritus
capax sit alterius, nisi solius spiritus Dei. In habitationem
duntaxat corporis missus aut permissus sese
inserit. Et malus quidem spiritus comprehensum
hominis spiritum veneno malitiae inficit, aut furiosis
agitat flagellis; bonus autem angelus custos appositus
humano spiritui, demulcet cum verbis bonis,
verbis consolatoriis; in ipsam autem substantiam
neuter sese infundit. Neque enim ita subtilior spiritus
angelicus humano spiritu est, ut alter alterius
capax, vel alter alteri capabilis sit. Solus creator
Spiritus, solus, inquam, et unus Deus, Pater et Filius
et Spiritus sanctus, humano spiritui capabilis
est, quia longe subtilior est. Si quis diligit me,
ait Filius, et Pater meus diliget eum, et ad eum
<nobr><sub></sub></nobr> veniemus et mansionem apud eum faciemus <strong>(Joan.
XIV)</strong>. De isto autem Paracleto Spiritu sancto idem
dixit: Vos autem cognoscetis eum, quia apud vos
manebit, et in vobis erit <strong>(ibid.)</strong>.</p>
<br> <h4><center>CAPUT XI. </center></h4>
<p><em>De illo modo spiramenti ejus, quo spirans ubi vult
ipsam animae substantiam penetrat, et abyssum ejus
perambulat, et quod hujus dignationis experimentum
sentire in hac vita valde paucorum est.</em></p>
<p>Igitur hic Spiritus Deus est, et hoc praesens quoque
sententia confirmat, dicentis: Spiritus ubi
vult spirat. Cum vult, deforis per angelum spirat,
id est praeceptum vel consilium dat. Et cum vult
intus per semetipsum spirat, id est, animae substantiam
sensibiliter perambulat. At vero istud quod
postremum dixi, valde paucorum est, dum in corpore
<nobr><sub></sub></nobr> viventes peregrinamur a Domino. Illud quod
primum dixi, quia dum vul, spirat deforis, adeo
multorum est, ut etiam malis interdum accidere potuerit.
Exempli gratia: Misit Saul lictores ut raperent
David. Qui cum vidissent cuneum prophetarum
vaticinantium, et Samuelem stantem super eos,
factus est etiam in illis Spiritus Domini, et prophetare
coeperunt etiam ipsi <strong>(I Reg. XIX)</strong>. Prophetaverunt
et alii nuntii, prophetaverunt et tertii.
Abiit et ipse, et factus est etiam super eum Spiritus
Domini et prophetavit. Effectus enim quidam est,
valens aperire interiores oculos, etiam ejus qui non
meretur ingressum ad se ejusdem Spiritus Domini,
ut videat quod ante ignoravit, et intelligat voluntatem
<nobr><sub></sub></nobr> Domini; nimirum ad judicium sibi. Quemadmodum
et ille Balaam, qui de semetipso ait:
Dixit Baalam filius Beor: Dixit homo cujus obturatus
est oculus; dixit auditor sermonum Dei, qui
visionem Omnipotentis intuitus est, qui cadit, et sic
aperiuntur oculi ejus <strong>(Num. XXIV)</strong>. De quo videlicet
Balaam in praesenti ratione perpendendum est,
quia cum semel et iterum dictum vel scriptum sit,
quia occurrens ei Dominus, posuit verbum in ore
ejus <strong>(ibid.)</strong>, nusquam dictum est, posuit in corde ejus,
sicut dicitur digno et fideli viro, Prope est verbum
in corde tuo et in ore tuo <strong>(Deut. XXX)</strong>. Non enim in
corde per dilectionem sapiebat ea quae Dei sunt,
quamvis ore per scientiam proferat ea quae Dei
sunt <strong>(I Cor. II)</strong>. Istum modum spiramenti, de quo
<nobr><sub></sub></nobr> dicere coeperam, quo Spiritus sanctus multiplex,
ut ait Sapientia, subtilis, mobilis, discretus, incoinquinatus,
certus, suavis, stabilis, securus, omnibus
mobilibus mobilior <strong>(Sap. VII)</strong>, ipsam animae
substantiam penetrat et abyssum ejus perambulat,
valde paucorum est experiri, quandiu in hac vita
sunt a Domino peregrini; et cum vix quispiam
eorum expertus fuerit, non valet verbis exprimere
si velit, quoniam ineffabile est quod sentit. Hic
nimirum non opus habet ut eum doceat quis,
quod Spiritus sanctus Deus sit. Ipsa enim infusionis
ejus unctio docet eum, quemadmodum Joannes
apostolus in epistola sua dicit: Et vos unctionem
habetis a sancto, et non necesse habetis ut aliquis
doceat vos, sed sicut unctio ejus docet vos de omnibus
<nobr><sub></sub></nobr> <strong>(I Joan. II)</strong>. Utique in semetipso expertus hoc
dicit: Et aliquos inter illos esse noverat, qui nonnihil
haberent, de ista unctione mirabili, unctione
ineffabili, per quam intelligitur beata anima, quod
Deo placita sit, sicut et postmodum dicit: In hoc
intelligimus quoniam in eo manemus, et ipse
in nobis, quoniam de Spiritu suo dedit nobis <strong>(I
Joan. III)</strong>.</p>
<br> <h4><center>CAPUT XII. </center></h4>
<p><em>Quod si Paracletus iste spirare velit, ubi non quaeritur
vel recipitur consolatio praesentis saeculi, et de
eo quod ait Dominus: Rogabo Patrem, et alium
Paracletum dabit vobis.</em></p>
<p>Ubi, quaeso, spiritus hujuscemodi aspirationem spirare
vult? Nam quod spiret ubi vult tanquam Deus
<nobr><sub></sub></nobr> et omnipotens Dominus, credimus et scimus; sed
hoc non frustra diligens animus quaerit, ubi illo
spirare velit, vel spirare consueverit. Ad haec inquam:
Illic spirare vult et illic spirat aspiratione
illa mirabili, quam dixi, ubi non est consolatio
praesentis saeculi, ubi est qui dicat, Renuit consolari
anima mea <strong>(Psal. LXXVI)</strong>. Item: Heu mihi
quia incolatus meus prolongatus est, habitavi cum
habitantibus Cedar, multum incola fuit anima <strong>(Psal.
CXIX)</strong>. Sed hic gemitus, cui nisi Deo vel spiritui ejus
est manifestus? Idcirco et altius dicit: Secretum
meum mihi, secretum meum mihi, vae mihi! <strong>(Isa.
XXIV.)</strong> Quam ob causam? Confractione confringetur
terra, contritione conteretur terra, commotione
<nobr><sub></sub></nobr> commovebitur terra, agitatione agitabitur terra,
et subaudias, idcirco renuit consolari anima mea,
quia consolatio stabilis non est in terra confringenda,
et conterenda, commovenda, agitanda.
Quod jam in partibus aliquoties factum
est, universaliter autem ultimo judicio fiet irrecuperabiliter.
Ubi pro hujusmodi causa luctus est vel
gemitus, ubi spiritus iste Paracletus, id est consolator,
spirare vult? Omnes hujus saeculi aliam habent
consolationem suam, et Vae vobis divitibus,
ait Dominus, quia habetis consolationem vestram
<strong>(Luc. VI)</strong>. Ad discipulos autem suos dicit: Et
ego rogabo Patrem, et alium Paracletum dabit vobis,
ut maneat vobiscum in aeternum <strong>(Joan. XIV)</strong>.
Alium Paracletum dixit, videlicet idcirco, quia duo
<nobr><sub></sub></nobr> sunt Paracleti, multum dissimiles, imo et oppositi,
hinc Spiritus Dei, illinc spiritus hujus mundi. Unde
et cum dixisset: Et alium Paracletum dabit vobis,
subjunxit, quem mundus non potest accipere,
quia non videt eum, nec scit eum <strong>(Joan. XIV)</strong>, videlicet
sua paraclesi consolatum et incrassatum habens
cor suum. Et quidem bonus et acceptus est sensus,
quo dictum est ante nos, Spiritum sanctum idcirco
alium Paracletum a Filio esse nuncupatum, quia
Filius ipse Paracletus est, alius in persona, non
alius in natura; sed nihilominus hic sensus quem
nunc dicimus placet, imo et expeditior est. Denique
in beata Trinitate est quidem, et necessario confitetur
ad salutem, quia est personarum pluralitas,
sed <strong>20</strong> non est ibi ulla paracleseos, id est consolationis
<nobr><sub></sub></nobr> dualitas. Hic profecto in hac oppositione, ubi
Deo mundus opponitur, dicendo: Et alium Paracletum
dabit vobis Pater, spiritum veritatis, quem
mundus non potest accipere, quia non vidit eum,
manifesta est dualitas paracleseos, quia sicut duo
sunt spiritus, alius mundi, alius Dei. Unde Apostolus
loquitur: Non spiritum hujus mundi accepimus,
sed Spiritum qui ex Deo est <strong>(I Cor. II)</strong>; sic
et duos paracletos, nihil commune habentes recte
dici ratio consentit, alium spiritum hujusmodi, qui
consolatur filios saeculi in deliciis transitoriis, alium
Spiritum Dei, in quo solo consolationem habent
filii Dei, filii Sponsi, qui ablatus est ab eis
<strong>(Matth. IX)</strong>.</p>
<br> <h4><center>CAPUT XIII. </center></h4>
<p><nobr><sub></sub></nobr> <em>Item de eadem dignatione spirantis ubi vult, juxta
illud in proverbiis: Noli regibus, o Lamuel, noli
regibus dare vinum; date siceram moerentibus, et
vinum his qui amaro sunt animo.</em></p>
<p>Igitur quod dictum est: Spiritus ubi vult spirat,
sic venerabiliter intelligitur, quod non casu, sed cum
ratione judicii alias spirare velit, et alias spirare nolit,
quam videlicet judicii rationem Sapientia nobis
insinuat in parabolis Salomonis verbis hujuscemodi:
Noli regibus, o Lamuel, noli regibus dare vinum,
quia nullum secretum est ubi regnat ebrietas, ne forte
bibant et obliviscantur judiciorum, et mutent causam
filiorum pauperis. Date siceram moerentibus,
et vinum his qui amaro sunt animo. Bibant et
obliviscantur egestatis suae, et doloris non recordentur
<nobr><sub></sub></nobr> amplius <strong>(Prov. XXXI)</strong>. Lamuel quippe, quod
interpretatur <em>in quo Deus,</em> ipse est Christus in quo
revera Deus, quemadmodum Apostolus dicit: Deus
erat in Christo, mundum reconcilians sibi <strong>(II Cor.
V)</strong>. Nec vero ita Deus in illo, sicut in nobis, sed
multo differentius, ita videlicet ut Verbum Deus,
et assumptus homo unus Christus, una persona sit.
Vinum quod dat iste Lamuel, sine dubio hic Spiritus
sanctus est, qui cum datus esset apostolis ab
ipso dicente: Ego mittam promissum Patris mei
in vos <strong>(Luc. XXIV)</strong>; et illi loquerentur linguis,
stupentes, qui audiebant, nescientes quidem ipsi quid
dicerent, sed tamen verum dixerunt, quia musto
pleni sunt isti <strong>(Act. II)</strong>. Reges quibus vinum hoc
dare nolit Lamuel, divites sunt hujus saeculi, et in
<nobr><sub></sub></nobr> ipsis divitiis superbi, quibus, ut supra jam dictum
est, Vae vobis, ait ipse Lamuel, quia habetis
consolationem vestram <strong>(Luc. VI)</strong>; et quasi quaereret
idem Lamuel, quam ob causam talibus vinum
hoc, talibus nolit mittere istum Paracletum, quia
nullum, ait, secretum est ubi regnat ebrietas, ebrietatem
nominans illorum superbiam, ipsam consolationis
ipsorum abundantiam seu confidentiam. Ibi
profecto nullum est secretum ejusmodi, quale vinum
istud expetit, quale Paracletus iste requirit. Quale
enim secretum exoptat? Nimirum ut homo jugum
portans ab adolescentia sua, solitarius sedeat et
lugeat <strong>(Thren. III)</strong>, praesentem ante oculos suos
habens causam cur lugere debeat, videlicet quia
mortalis in peccatis, aut in periculis peccatorum
<nobr><sub></sub></nobr> vivit, rationem redditurus ante tribunal tremendi
judicis, ubi quantacunque habita fuerit consolatio
praesentis saeculi, nihil proderit <strong>(II Cor. V)</strong>. Quamobrem,
sicut vere vanitatem illam contemnit, dicens
cum Psalmista: Renuit consolari anima mea
<strong>(Psal. LXXVI)</strong>, quia ergo non est ibi tale secretum,
Noli, ait, o Lamuel, regibus, id est superbis
dare vinum. Plerumque accidit, ut talium
quispiam gustata, ut sibi visum est, aliqua vini
hujus portiuncula, scilicet accepto sapientiae sive
scientiae sermone, sive prophetia, sive generibus
linguarum, sive aliquo caeterorum charismatum quae
distribuit idem Spiritus, idem Dominus, idem
Deus, dividens singulis prout vult <strong>(I Cor. XII)</strong>,
uteretur eo in superbia faceretque haereses et schismata.
<nobr><sub></sub></nobr> Hoc est quod dicit de regibus illis: Ne forte
bibant et obliviscantur judiciorum, et mutent causam
filiorum pauperis <strong>(Prov. XXXI)</strong>. Obliviscuntur
namque judiciorum haeretici, dum male judicant vel
sentiunt de Scripturis sanctis, et hoc est mutare
causam filiorum pauperis, scilicet Christi, qui cum
dives esset, ait Apostolus, pro nobis pauper factus
est <strong>(II Cor. VIII)</strong>. Quibus ergo vel qualibus debetur
vinum consolationis hujus? Date, inquit, siceram
moerentibus, et vinum his qui amaro sunt animo.
Moerentes illi sunt, amaro animo illi sunt quibus est
praesentis vitae taedium, et futurae desiderium, et
idcirco laudant magis mortuos quam viventes,
sicut dicit Ecclesiastes: Qui cognoscunt lacrymosum
exsilium suum <strong>(Eccle. IV)</strong>, juxta illud:
<nobr><sub></sub></nobr> Super flumina Babylonis illic sedimus et flevimus,
dum recordaremur Sion <strong>(Psal. CXXXVI)</strong>. Isti
bibant, isti Spiritum Paracletum accipiant, et
obliviscantur hujusce egestatis suae, et doloris hujusmodi
non recordentur amplius; certi facti ex
isto pignore <strong>(Ephes. I)</strong> quod pedes sanctorum jam
sunt stantes in atriis tuis Jerusalem, ubi nulla est
egestas, et dolor non erit ultra <strong>(Apoc. XII)</strong>.</p>
<br> <h4><center>CAPUT XIV. </center></h4>
<p><em>Quod moeror sanctorum, et amaritudo animi eorum
descendant ex magna virtute fidei, et idcirco consolatione
Spiritus sancti digni sunt.</em></p>
<p>O igitur dulcis moeror et o amabilis amaritudo
animi, tam magnam habens remunerationem gaudii
<nobr><sub></sub></nobr> sancti, tam jucundam visitationem tanti Domini,
tam suavem consolationem tanti Paracleti: unde te
habet spiritus hominis, unde illi promisisti? Nimirum
ex virtute fidei, et verum illi testimonium perhibes,
quod fides ejus magna sit. Nisi enim fidem
haberet in penetralibus suis, non incederet moerens,
non esset amaro animo, non se cognosceret
egenum et pauperem, non diceret, verbi gratia,
quod dixit Rex praepotens et splendidus in gloria
regni sui: Ecce sicut oculi servorum in manibus
dominorum suorum, sicut oculi ancillae in manibus
dominae suae, ita oculi nostri ad Dominum Deum
nostrum donec misereatur nostri <strong>(Psal. CXXII)</strong>.
Nesciret dicere, quia multum repleti sumus despectione,
nesciret qualem vel quantum in Adam honorem
<nobr><sub></sub></nobr> perdidit, quantum in illo opprobrium, quantam
despectionem haereditavit. Hoc etenim scire
fidei est: Fides autem ipsa hominis vita est <strong>(Habac.
II)</strong>. Unde et Dominus in Propheta dicit, et Apostolus
meminit: Justus autem ex fide sua vivit
<strong>(Rom. I)</strong>, sive: Justus autem meus ex fide vivit
<strong>(Hebr. X)</strong>. Pulchrum ergo et pium est videre hunc
introitum Paracleti, ubi stanti illi ad ostium et
pulsanti, fides januam aperit, et ille ingressus, demittit
se dignantissima inclinatione in amplexum
fidei, et coenat cum illa, et ipsa eum eo. Nunquid
soli Filio Dei dicere competit: Ecce sto ad ostium
et pulso; si quis audierit vocem meam et aperuerit
januam, introibo ad illum et coenabo cum illo, et
ipse mecum <strong>(Apoc. III)</strong>, et non etiam Spiritui
<nobr><sub></sub></nobr> Paracleto? Imo et huic, nam ipse Filius Dei, sive
Verbum Dei, nunquam nisi per Spiritum sanctum,
huc ad manendum introire consuevit.
Ipse Spiritus sanctus dux est itineris, sive introitionis,
et miro atque ineffabili modo, cum ipse sit
donum Patris et Filii, cum eo modo, de quo nunc
agimus, scilicet sensibili gratia, quae magna praerogativa
est, introierit, et Patrem dat et Filium, id
est cognitionem efficit Patris et Filii.</p>
<br> <h4><center>
<strong>21</strong> CAPUT XV. </center></h4>
<p><em>De distantia fidei quod et magna fides, et modica
fides, et minima fides, certas ob causas nominentur
in verbis Domini.</em></p>
<p>Et nos quidem fere omnes fidem habemus, etenim
<nobr><sub></sub></nobr> sine fide, ait Apostolus, impossibile est placere
Deo <strong>(Hebr. XI)</strong>, sed magnam fidem non omnes habemus,
unde et ejusmodi gratiam non omnes accepimus.
Denique est et magna fides, est et modica
fides, est et minima fides; si non ita esset, non diceret
alibi Dominus: Magna est fides tua <strong>(Matth.
XV)</strong>. Et alibi: Quid timidi estis, modicae fidei?
<strong>(Matth. VIII)</strong>. Et alibi: Quanto magis vos, minimae
fidei! <strong>(Luc. XII.)</strong> De tribus istis differentiis,
breviter aliquid pro elucidatione dicendum est: Minima
fides est, ubi homines Christiani quidem, et
Christum confitentes, sed in saeculari conversatione
viventes, ita de crastino cogitant, et solliciti sunt,
dicentes: Quid manducabimus, aut quid bibemus,
aut quo operiemur <strong>(Matth. VI)</strong>, ut propter hanc
<nobr><sub></sub></nobr> sollicitudinem acriorem vitam aggredi subterfugiant,
et pene desperent de cura Dei, si in aliquo
horum vel ad tempus deficiant. Ideo Dominus dicit:
Si autem fenum quod hodie est, et eras in clibanum
mittitur, Deus sic vestit, quanto magis vos
minimae fidei? <strong>(Ibid.)</strong> Modica vero fides est, ubi
propter metum mortis, sub articulo persecutionis,
vocem quis abscondit Christianae confessionis: quod
fecit Petrus ubi Christum negavit <strong>(Marc. XIV)</strong>, et caeteri
apostoli, qui relicto eo omnes fugerunt. Ideo
et Petro dixit, cum coepisset mergi, quia videns
ventum validum timuit: Modicae fidei, quare dubitasti?
<strong>(Matth. XIV.)</strong> Similiter et in alia tempestate,
tam Petro quam caeteris discipulis: Quid timidi
estis, modicae fidei? <strong>(Matth. VIII.)</strong> Utraque namque
<nobr><sub></sub></nobr> tempestas, futuram turbationem Judaeorum significabat.
Prima, ubi scriptum est: Ipse vero dormiebat,
cum navicula operiretur fluctibus <strong>(ibid.)</strong>.
Ejus rei signum erat quod dormiente Domino dormitione
mortis, discipulorum fides habebat periclitari.
Secunda, ubi venit ad eos ambulans super mare
<strong>(Matth. XIV)</strong>, et apprehendit manum Petri clamantis,
quia dubitans coeperat mergi, signum fuit
resurrectionis, in eo ipso quod supra mare ambulavit,
ambulaturus super fluctus mortis, sicut scriptum
est: Qui ascendit super occasum, Dominus nomen
illi <strong>(Psal. LXVII)</strong>, et consolaturus eumdem Petrum,
ut non amitteret gradum apostolicum, qui tunc
utique clamavit, eo quod coepisset mergi, quando
egressus foras, amare flevit, et Dominus lacrymantem
<nobr><sub></sub></nobr> respexit. Porro magna fides est, ubi tam apostoli
quam caeteri sancti, non solum mori non timuerunt,
verum etiam mori propter vitam aeternam
praeoptaverunt <strong>(Luc. XXII)</strong>, secundum exemplum
illorum trium puerorum, qui, cum dixissent regi
Nabuchodonosor: Ecce enim Deus quem colimus,
potest eripere de camino ignis ardentis, et de manibus
tuis, rex, liberare, addiderunt adhuc:
Quod si noluerit, notum sit tibi, rex, quia deos
tuos non colimus, et statuam auream quam erexisti
non adoramus <strong>(Dan. III)</strong>.</p>
<br> <h4><center>CAPUT XVI. </center></h4>
<p><em>Item de magnae fidei moerore sive amaritudine, et de
eo quod: Salomon loquitur Cor quod novit amaritudinem
animae suae in gaudio ejus non miscebitur
</em><nobr><sub></sub></nobr> <em>extraneus.</em></p>
<p>Nimirum ad hanc fidem pertinet ille dolor moerentium, vel eorum qui amaro animo sunt, propterea
quia diu peregrinantur a Domino dum in corpore
vivunt <strong>(I Cor. II)</strong>, et nullam ab hoc saeculo consolationem
recipere volunt. Gemunt, gemunt, nec saltem
idcirco gemunt quia morituri sunt, sed idcirco quia
vivunt; et idcirco vitam ipsam deflent quia vivendo
peccare timent. Ibi est locus, ibi causa postulat, ut
eo, quo jam dictum est, modo spiret, Spiritus,
qui ubi vult, spirat. Quo fructu? cujus rei effectu?
Nimirum, ut donum aliquod suimet infusione tribuat,
et tribuendo quasi manu piae consolationis faciem
plorantis animae demulceat, et lacrymam ejus abstergat
et quasdam percipiat gaudii primitias, ut
<nobr><sub></sub></nobr> mitiget ei a diebus malis <strong>(Psal. XCIII)</strong>, et patienter
vivat, donec veniat tempus suae vocationis, et sedens
homo solitarius cum Deo loquatur quoties vult et
in dono quod accepit exerceatur. Hinc est illud:
Cor quod novit amaritudinem animae suae, in gaudio
ejus non miscebitur extraneus <strong>(Prov. XIV)</strong>.
Quaenam est amaritudo animae, nisi peregrinatio ista,
pro qua vel cujus intuitu dicit, ut jam supra memoratum
est, Psalmista: Heu mihi! quia incolatus
meus prolongatus est, multum incola fuit anima
mea, renuit consolari anima mea <strong>(Psal. CXIX)</strong>.
At vero istam amaritudinem non omne cor novit.
Multa corda sic obtusa sunt, ut non sentiant, imo
amaritudinem, dulcedinem putant; non peregrinationem,
sed patriam existimant vitae hujus moram
<nobr><sub></sub></nobr> aliquantulam. Et quidem amara illis est mors corporis,
imo et ipsa memoria mortis, quomodo Sapiens
dicit: O mors, quam amara est memoria tua homini
pacem habenti in substantiis suis; viro quieto
et cujus viae directae sunt in omnibus, et adhuc
valenti accipere cibum! <strong>(Eccli. XLIX.)</strong> Sed causam
mortis, quae vere amaritudo est, non considerant
quod per peccatum mors introierit in hunc mundum,
non recogitant. Non parva ergo sejunctione lugentes
sejungit non lugentibus, dicendo, cor quod novit
amaritudinem animae suae, in gaudio ejus non miscebitur
extraneus, et hoc idem est quod Salvator
ait: Beati qui lugent, quoniam ipsi consolabuntur
<strong>(Matth. V)</strong>. Quod enim est gaudium cordis illius,
nisi consolatio Paracleti hujus sancti Spiritus, visitantis
<nobr><sub></sub></nobr> cor illud propter scientiam amaritudinis ipsius? Et bene de isto gaudio dicit, quia in eo non
miscebitur extraneus. Ipse est enim spiritus veritatis,
et docens omnem veritatem, sicut et Psalmista
dicit: Spiritus tuus bonus deducet me in
terram rectam <strong>(Psal. CXLII)</strong>, custodit animam, ne
subrepat spiritus deceptionis vere extraneus, quia
veritati contrarius. Hic jam fructus est magnae fidei
quae januam sicut supra dictum est Paracleto huic,
ut introiret, aperuit moerendo in amaritudine, et
nolendo sive renuendo temporaliter consolari.</p>
<br> <h4><center>CAPUT XVII. </center></h4>
<p><em>De eo quod Dominus praemisso, Spiritus ubi vult
spirat, subjungit, et vocem ejus audis, sed nescis
unde veniat, aut quo vadat; et quod veniens idem
</em><nobr><sub></sub></nobr> <em>spiritus signum aliquid ostendat, competens gratiae
quam importat.</em></p>
<p>Quid tandem cum tali vel tanta dignatione spiraverit
spiritus ubi vult? Et vocem, inquit, ejus audis,
sed nescis unde veniat aut quo vadat <strong>(Joan. III)</strong>.
Verus sermo quem dixit, et vocem ejus audis.
Non enim tacere potest qui gratiam accepit ejusmodi,
etiamsi interdum propter causam vel discrimen
aliquod tacere velit. Exempli gratia: Factus sum,
ait Jeremias, in derisum tota die, omnes subsannant
me, quia olim jam loquor, vociferans iniquitatem,
et vastitatem clamito. Et factus est mihi sermo Domini
in opprobrium, et in derisum tota die, et dixi:
Non recordabor ejus, neque loquar in nomine illius.
Cum hoc dixisset, et hoc dicto <strong>22</strong> tacere proposuisset,
<nobr><sub></sub></nobr> quid continuo sequitur? et factus est, inquit,
in corde meo quasi ignis exaestuans, claususque
in ossibus meis, et defeci, ferre non sustinone <strong>(Jerem.
XX)</strong>. Juxta hunc sensum se habet et illud
quod Psalmista premisso, Posui ori meo custodiam,
cum consisteret peccator adversum me, obmutui,
et humiliatus sum, et silui a bonis; continuo
subjunxit: Et dolor meus renovatus est,
concaluit cor meum intra me et in meditatione
mea exardescet ignis <strong>(Psal. XXXVIII)</strong>. Vere
ergo vocem ejus audis, quia tacere non potest, silere
non audet. Ibi enim est praeceptor, qui tubam
vocis largitus est, et dicit ei: Clama, ne cesses
<strong>(Isa. LVIII)</strong>, et his similia. Sed tu forte hoc ignoras,
quod talem intus monitorem habeat, et idcirco loquentem
<nobr><sub></sub></nobr> derides, clamantem subsannas. Sequitur
ergo: Sed nescis unde veniat aut quo vadat <strong>(Joan.
III)</strong>. Revera nescis unde veniat, nam forte in alio
cubiculo eras et dormiebas, quando ille Dominus,
ille Paracletus, illum cujus vocem audis vigilantem
videns sicut Psalmista dicit: Anticipaverunt vigilias
oculi mei <strong>(Psal. LXXVI)</strong>, magna dignatione
declinavit in eum, aut sicut flumen lactis, aut sicut
torrens ignis, juxta illud propheticum: Quia haec
dicit Dominus: Ecce ego declino in eos ut flumen
pacis, et ut torrens inundans gloriae gentium <strong>(Isa.
LXVI)</strong>. Solet enim ipse procedens, quocunque procedit,
suae processioni competentem facere apparatum
et secundum gratiam quam importat de multis
divisionibus gratiarum, congruum adventus vel praesentiae
<nobr><sub></sub></nobr> suae sensibus animae, aut corporis etiam oculis
exhibere signum.</p>
<br> <h4><center>CAPUT XVIII. </center></h4>
<p><em>Narratio quorumdam signorum, cum quibus visitationem
sui Spiritus sanctus diebus nostris quibusdam
dignanter infudit.</em></p>
<p>De signis majoribus nunc interim taceam, videlicet
de signo vel significatione qua super Dominum
in specie columbae <strong>(Matth. III)</strong>, et super apostolos
ejus apparuit in igne <strong>(Act. II)</strong>, ut erat et illius judicis
iram nobis mitigaturus et istorum corda eatenus
infirma per zelum bonum accensurus. De minoribus
quos nostro tempore vidimus non pigeat, vel nos
scribere, aut aliquem attendere, si fuerit benevolus,
quicunque haec legere dignabitur. Puellae cuidam
nomine Waldradae, cum esset in apparatu nuptiarum,
<nobr><sub></sub></nobr> quae tamen animo ejus non sedebant ipsa
nocte, vigilanti enim aliis dormientibus sic afflavit
iste Paracletus, ut prae magnitudine caloris evigilarent
qui dormiebant, et inclamarent putantes quod
arderet ipsa domus. Jacebat juxta matrem viduam,
sanctae viduitatis propositum habentem, cum per
fenestram domus superiorem ecce advenit et intravit
ignis magnus et descendens ad eam, quae sola haec
videbat, in os et in secreta ventris illius illapsus est.
Prima ipsius mater prae magnitudine ardoris, quo
fortiter tangebatur, somno excussa est et inclamans
altius: surgite, inquit, surgite, ardemus, ardemus.
At ille ignis erat non comburens, sed illuminans,
non corpus consumens, sed animae lucens. Cum
<nobr><sub></sub></nobr> ergo turbarentur et ardorem quidem sentirent, sed
ignem non viderent, tandem persensit mater quod
ardor ille de filia veniens sese diffunderet, quae jam
divino amore inflammata, vulnerato corde flebat
abundanter, ita ut ex illa hora per multum tempus
lacrymis fluere non cessaret. Quam vocem ejus extunc
audivit aliquis? Contigerat enim illi secundum
hoc ipsum capitulum, quod tractamus nunc, quod
dixit Dominus: Spiritus ubi vult, spirat, et vocem
ejus audis, sed nescis unde veniat aut quo vadat
<strong>(Joan. III)</strong>. Quam ergo vocem ejus extunc audivit
aliquis nisi votum et propositum, et tenorem
sanctae virginitatis? Denique usque ad senectutem
in proposito permansit et in reclusione vitam solitariam
duxit, tandemque cursu consummato ante
<nobr><sub></sub></nobr> hos annos ferme quatuor pro terrenis, de quarum
medio vocata fuerat, nuptiis ad coelestes, ut credimus,
nuptias transmigravit. Alius quidam cum pene
inconsolabiliter lugeret incolatum suum prolongari
<strong>(Psal. CXIX)</strong>, et cum Ecclesiastico laudaret mortuos
magis quam viventes <strong>(Eccli. IV)</strong>, et sicut de Anna
legitur <strong>(I Reg. I)</strong> nusquam vultus adolescentis in
diversa mutarentur, quadam nocte cum se sopori
dedisset, dolore plenus et totus in luctu, ecce vidit
quodammodo coelum desuper modice aperiri, atque
inde quasi talentum lucidum substantiae ineffabilis,
substantiae viventis, velociter atque dicto citius
demitti, quod illapsum pectori ejus, magnitudine vel
pondere suo protinus illum somno excussit, auro
gravius, melle dulcius. Quod ubi illapsum est, primum
<nobr><sub></sub></nobr> quidem aliquantula morula quievit, seque ab
omni motu continuit, illo quoque quiescente (ut forte
resupinus jacebat), et exspectante eventum rei, mox
autem moveri coepit et circuire uterum interioris
hominis, uterum animae, quem, ut fatetur, ipse
nesciebat eatenus, quod tantae esset capacitatis.
Circuibat itaque modo mirabili res viva et vera
vita, semperque circuitus sequens erat praecedente
major; multoque amplior, donec tandem ultima infusio
veluti quoddam magnum flumen inundans, hoc dabat
intelligi vel sentiri, quod totum animae vel cordis
exceptorium plenum esset, et plus capere non posset.
Quo facto, iterum quievit paulisper, ut neque influeret
quod jam fecerat, neque efflueret quod postmodum fecit,
<nobr><sub></sub></nobr> et interim volebat homo interior quasi faciem clarius
videre illius substantiae viventis, sed quodammodo
occultabat se ut non videretur facies ejus, cum valde
magno pondere portaretur et in magna dulcedine
sentiretur. Postmodum coepit reflecti, aliamque in
partem circuitus agens in modum fluminis, per laevum
latus effluxit videntibus oculis interioris hominis,
quod cum ultimis fluctibus efflueret, paululum
subsistit, et ecce videbam, ait, quia substantia illa
pulcherrima quasi aurum liquidum erat.</p>
<br> <h4><center>CAPUT XIX. </center></h4>
<p><em>Item de eo quod ait: Et vocem ejus audis; quod vox
hominis inspirati gemituosa sit; quid sit nescire
unde veniat, quid sit nescire quo vadat.</em></p>
<p>Igitur quia nemo scit, nisi qui accipit, quamlibet
<nobr><sub></sub></nobr> gratiarum ejusmodi, recte et veraciter dicit ipsa Veritas,
et vocem ejus audis, sed nescis unde veniat,
aut quo vadat. Audis vocem gementis, audis vocem
verba Dei loquentis, sed nescis vel quali de
camino gemituosa vox formata sit, vel quali de flumine
vox exsultationis et confessionis imbuta et laetificata
sit. Hoc est nescire unde veniat; et quid
est nescire quo vadat? Nimirum nescire quid desideret,
cur exsultans gemat, gemens exsultet. Ipse
scit quo tendat, et secundum scientiam verum loquitur:
Quemadmodum desiderat cervus ad fontes
aquarum, ita desiderat anima mea ad te, Deus <strong>(Psal.
XLI)</strong>, et caetera his similia. Tu forte, dum ille secretum
se esse putat, vel secretum habere quod
<nobr><sub></sub></nobr> amat, ut absque arbitris fortiter pro velle suo gemat,
et vocem sui gemitus ipse audiat, quam utique
ipsum audire, sicut panem comedere delectat, ita
ut veraciter possit dicere: Fuerunt mihi lacrymae
meae panes die ac nocte <strong>(ibid.)</strong>, tu, inquam, forte
casu, illo ignorante prope <strong>23</strong> accumbebas, et eo
ejulante in sublime et gemitibus frena laxante, audisti
et miratus es, audisti et compassus es, quippe
qui ejusmodi vulnus necdum expertus eras, et idcirco
nesciebas tantorum gemituum, quae vel qualis
causa erat, et revera mirari poteras. Quis enim
tam fortiter gemere potest pro aliqua saeculi amaritudine,
quam gemit ille qui ejusmodi est prae dilectionis
Dei dulcedine? Ibi plane est quod Apostolus
loquitur: Nam quid oremus sicut oportet, nescimus;
sed ipse Spiritus postulat pro nobis gemitibus
<nobr><sub></sub></nobr> inenarrabilibus <strong>(Rom. VIII)</strong>. Et vere mirum atque
ineffabile est, quod cum iste Spiritus illis, qui dicunt:
Super flumina Babylonis illic sedimus et
flevimus, dum recordaremur Sion <strong>(Psal. CXXXVI)</strong>,
pro consolatione detur, unde et dictus vel nominatus
est Paracletus, hic idem adveniens, cum se infuderit
totumque animae habitaculum in possessionem
suam redegerit, adauget gemitus, multiplicat lacrymas,
crebriora distendit suspiria, facie tamen
permanente laetissima, ita ut tu oppido mireris hilaritatem
vultus in publico, cujus quasi per insidias
delitescens audieras gemitus in occulto. Sicut ergo
nescis unde veniat, ita et illud nescis quo vadat, nec
satis unquam scire poteris, nisi et tibi similiter
<nobr><sub></sub></nobr> contingat, nisi simile vulnus ab isto spiritu pietatis
excipias.</p>
<br> <h4><center>CAPUT XX. </center></h4>
<p><em>In isto qui inspiratus gemit, probatum esse illud quod
Veritas promittens dixit: Amen, amen dico vobis,
si quid petieritis Patrem in nomine meo, dabit vobis,
et de eo quod Apostolus ter Dominum rogavit.</em></p>
<p>In isto sane probatum est illud quod Veritas promittens
dixit: Amen, amen dico vobis, si quid
petieritis Patrem in nomine meo, dabit vobis <strong>(Joan.
XVI)</strong>. Quam enim ob causam, vel quo jure istud
contingit, ut quod petit accipiat, nisi quia quod postulat
non nisi secundum Deum postulat? Hinc Apostolus
cum dixisset, quod supra memoratum est,
ipse Spiritus postulat pro nobis gemitibus inenarrabilibus
<nobr><sub></sub></nobr> continuo subjunxit: Qui autem scrutatur
corda, scit quid desideret Spiritus, quia
secundum Deum postulat pro sanctis <strong>(Rom. VIII)</strong>.
Non ergo quivis festinare debet, cum audit, si quid
petieritis Patrem in nomine meo, dabit vobis, ut
fiat sibi quod petit, quia non omnibus istud congruit,
sed illis duntaxat qui Paracletum istud acceperunt
secundum Deum postulantem pro sanctis, quod
revera est, postulare in nomine Salvatoris, quem
tunc in eodem sermone promittebat apostolis suis.
Sed dicit aliquis: Ipse Apostolus qui illa scripsit
quae praemissa sunt, et Spiritus postulat pro nobis,
et caetera, quique praecipuam habebat ejusdem Spiritus
gratiam, sicut ibidem loquitur: Sed et ipsi
nos ipsi primitias spiritus habentes, ipsi intra nos
<nobr><sub></sub></nobr> gemimus <strong>(ibid.)</strong>; ipse, inquam, petivit, et non
datum est illi. Ait enim: Datus est mihi stimulus
carnis meae, angelus Satanae <strong>(II Cor. XII)</strong>, propter
quod ter Dominum rogavi ut discederet a me, et dixit
mihi: Sufficit tibi gratia mea <strong>(ibid.)</strong>. Nam virtus in
infirmitate perficitur. Nonne secundum Deum postulavit?
aut nunquid non erat ipse unus de sanctis,
pro quibus istum gemituosum spiritum postulare
dixit? Attamen non fuit datum illi. Ad haec inquam:
Unde hoc habemus quod non datum fuerit illi?
Nunquid hoc ipse dicit? Scimus quidem nostros
majores et nobis multo meliores hoc dixisse, hoc
scripsisse quod non fuerit exauditus, et circa hoc
laborasse ut ostenderent illi non fuisse utile ut
exaudiretur. Verum et si auctoritate illorum, qui
<nobr><sub></sub></nobr> magni habentur, nos quisquam premere velit, nihilominus
dicere non dubitamus, quia exauditus fuit.
Quid enim si non statim, non ad primam, non ad
secundam, sed neque ad tertiam rogationem exauditus
fuit? Denique nec Salvator hoc dixit: Si quid
petieritis Patrem in nomine meo, statim dabit vobis.
Sed neque sic intelligi voluit, quippe qui dicturus:
Petite et accipietis; pulsate et aperietur vobis
<strong>(Matth. VII)</strong>, pulchrum exemplum perseverantiae
praemisit. Quis vestrum, inquit, habebit amicum,
et ibit ad illum media nocte, et dicet illi: Amice,
commoda mihi tres panes, et caetera, usque
propter improbitatem tamen ejus surget, et dabit
illi <strong>(Luc. XI.)</strong> Ne ergo dicas mihi quia non fuit
exauditus, et quod ab illo nequam angelo talis heros
<nobr><sub></sub></nobr> usque ad finem vitae fuerit colaphizatus. Denique
fuerit hoc divinae dispensationis, ut interim colaphizaretur,
ne juvenem extolleret magnitudo revelationum,
nam ut virum provectum militemque emeritum,
deinde ab ejusmodi colaphis redderet securum,
bene decuit illum omnia suaviter disponentem <strong>(Sap.
II)</strong> cani et reverendi capitis antiquum dierum.</p>
<br> <h4><center>CAPUT XXI. </center></h4>
<p><em>Utrum postquam iste Paracletus semel familiari visitatione
sese infuderit, contingere possit ut sese
auferat, et animam illam deosculatam prorsus et
irrecuperabiliter derelinquat.</em></p>
<p>Hic jam quaeritur, utrum necne iste Paracletus
<nobr><sub></sub></nobr> postquam semel illa, de qua nobis hactenus sermo
fuit, familiari visitatione sese infuderit in secretarium
animae, rursus ita sese inde auferat offensus
aliquo crimine, ut animam semel deosculatam sua
consolatione prorsus deserat et derelinquat desolatam
sempiterna desolatione. Super hoc breviter
respondere libet, quia nimia confidentia res periculosa
est. Non vult Apostolus quemquam nimium confidere,
qui de semetipso dixit, et utique pro exemplo
ad utilitatem nostram dixit: Ecce enim me non
arbitror comprehendisse <strong>(Philip. III)</strong>. At idem alibi
cum dixisset: Sed et gloriamur in tribulationibus,
scientes quod tribulatio patientiam operatur, patientia
autem probationem, probatio vero spem, continuo
subjunxit: Spes autem non confundit, quia
<nobr><sub></sub></nobr> charitas Dei diffusa est in cordibus nostris per Spiritum
sanctum, qui datus est nobis <strong>(Rom. V)</strong>. Igitur
non audemus quidem securitatem praedicare
illi, quicunque est ejusmodi, qui talem sancti Spiritus
gratiam de qua loquimur, accepit, quam appellat
Apostolus primitias spiritus, verumtamen hoc
dicere non dubitamus, quod spes illius firmior sit
aut esse debeat pro tali conscientia, pro eo quod jam
senserit quia custodem habet illum de quo scriptum
est: Ecce non dormitabit neque dormiet, qui custodit
Israel <strong>(Psal. CXX.)</strong> Hoc enim dicitur illi, quicunque
Israeli similis factus est. In quo? nimirum in
eo quod sicut ille cum Deo luctatus est <strong>(Gen. XXXII)</strong>,
et contra Deum fortis fuit et invaluit, dixitque ad
eum flens et rogans eum, quae vera fortitudo est,
<nobr><sub></sub></nobr> sicut Osee meminit, dicens: Et invaluit ad angelum
et confortatus est; flevit et rogavit eum: non
dimittam te, nisi benedixeris mihi, et benedixit ei
in eodem loco <strong>(Ose. XII)</strong>; sic et iste nonnihil luctatus
est cum Deo, flendo quod sciret se esse peregrinum,
et fortis fuit contra Deum et non poterat
Deus superare eum, non potuit se continere flente
illo et rogante quin de multitudine viscerum suorum
Spiritum Paracletum effunderet in eum. Qui
ergo custodivit illum Israel et genus ejus, ut confirmata
benedictio, quamvis multis illius populi peccatis
offensa non deficeret, donec Christus ex eo
nasceretur: Ecce, inquit Psalmista, non dormitabit
neque <strong>24</strong> dormiet <strong>(Psal. CXX)</strong>, te verum quoque
<nobr><sub></sub></nobr> Israelitam custodiet ut non pecces, sed et si peccaveris,
cito peccatum deplores, juxta illud: Amen,
amen dico tibi, qui credit in me, etiamsi mortuus
fuerit, vivet <strong>(Joan. XI.)</strong></p>
<br> <h4><center>CAPUT XXII. </center></h4>
<p><em>Quod nulli nimia securitas habenda sit, et de eo quod
Apostolus ait: Nolite contristare Spiritum sanctum
Dei, et quod David, quia contristaverat eum,
Redde, inquit, mihi laetitiam salutaris tui.</em></p>
<p>Igitur non nimia securitas habenda vel praesumenda
est cuiquam dum vivit, imo quanto familiarius
expertus est osculum illud consolantis Paracleti,
de quo, ut supra meminimus, Apostolus
dixit: Quia charitas Dei diffusa est in cordibus
nostris per Spiritum sanctum qui datus est nobis
<nobr><sub></sub></nobr> <strong>(Rom. V)</strong>, tanto sollicitior esse debet, ne contristet
eumdem Spiritum, sicut idem Apostolus dicit: Et
nolite contristare Spiritum sanctum Dei, in quo
signati estis in die redemptionis <strong>(Ephes. IV)</strong>. Et
exponens quibus ex accidentibus soleat contristari:
Omnis, inquit, amaritudo, et ira, et indignatio, et
clamor, et blasphemia tollatur a vobis cum omni
malitia <strong>(ibid.)</strong> Nam est quidem impassibilis natura
Spiritus sancti, verumtamen dum se commovet habitans
in homine donum ejusdem Spiritus sancti,
ipse homo in ipso motu minus dulcedinis, et plus
sentit severitatis, si quid negligentius egit: quod melius
noverunt illi qui experti sunt. Exempli gratia.
David haec expertus erat, qui dicebat: Et Spiritum
sanctum tuum ne auferas a me, statim subjungens:
<nobr><sub></sub></nobr> Redde mihi laetitiam salutaris tui, et
spiritu principali confirma me <strong>(Psal. L)</strong>. Nimirum,
quamvis graviter peccasset, non recesserat ab ipso
<nobr><sub></sub></nobr> Spiritus Domini, de quo sic scriptum est: Ubi
Samuel unxit eum et directus est Spiritus Domini in
David, a die illa <strong>(I Reg. XVI)</strong> in reliquum, sed non
tam laetum vel jucundum in motu vel attractu suo se
exhibebat, sicut eatenus solitus fuerat, nec tam cito
recuperavit laetitiam sive jucunditatem illam, nisi
usque ad satisfactionem congruam, passus interim
foras et intus tribulationem magnam, ita ut fere
nulli magis quam ipsi congruerit dicere: Tribulationem
et dolorem inveni <strong>(Psal. XIV)</strong>. Sciendum
quippe quod intus doluit, eo quod contristasset
Spiritum Domini <strong>(II Reg. XIII)</strong>, et quae foris tribulatio
provenit, scilicet domestica clades; sine dubio
acriter illum tetigit; et quamvis secundum corpus
evaserit gladium filii sui, gladius tamen usque ad
<nobr><sub></sub></nobr> animam pervenit, ferrum animam ejus pertransivit
<strong>(Luc. II)</strong>.</p>
<span class="text-blue-600 font-bold"