[ACTA S. SEBASTIANI MARTYRIS.] </center></h4> 
<br><nobr><sub></sub></nobr> 
<br> <h4><center>ADMONITIO IN ACTA S. SEBASTIANI. </center></h4> 
<p><nobr><sub></sub></nobr> 1. <em>Illius ac sociorum Acta censet Baronius an. 286, 
num.</em> 2, esse legitima, ac digna quae Annalibus attexantur. 
<em>Joannes Hessels a Louanio, Molani magister, 
in censura de quibusdam sanctorum historiis, satis 
alioquin, ut alibi a nobis indicatum est, severa, ista 
</em><nobr><sub></sub></nobr> <em>scribit:</em> S. Sebastiani tota passio omnibus modis placet, 
in qua multorum aliorum passio continetur.</p> 
<p>2. Ea Acta, <em>inquit Galesinius,</em> a sanctae Romanae 
Ecclesiae notariis conscripta putantur. <em>Id quidem 
nobis minime dubium est; at non fortassis, ut nunc in 
</em><nobr><sub></sub></nobr> <em>manibus sunt. Nam horum auctor S. Ambrosius ante 
annos 800 habitus. Ita monachus anonymus, non ineruditus, 
qui translationem reliquiarum S. Sebastiani in 
Galliam, de qua mox, descripsit, cap. 6, num.</em> 22: 
Alarces simul vadunt ad locum non jam ignotum; si 
quidem ex serie passionis ejus a S. Ambrosio luculenter 
editae didicerant, miliario tertio ab urbe, loco 
qui ob stationem navium Catacumbas dicebatur, 
praecepisse per visum eumdem beatissimum martyrem 
Lucinae cuidam matronae, sepeliri se ad vestigia 
apostolorum Petri et Pauli. <em>Et in Epilogo. num.</em> 100: 
Quisquis sane fastidiosus, lautiori edulio appetis satiari, 
hunc nostrum furfurem postponens, sanctissimi 
Patris Ambrosii opus, quod de hujus triumpho 
coelitis edidit, inquirens, in eo reperies ferculum 
<nobr><sub></sub></nobr> ditissime refertum; cujus delicioso admodum siligine 
palato mentis degustato, delectalibiter poteris 
saginari.</p> 
<p>2. <em>Neque mirum, ut aliorum sanctorum, ita Sebastiani, 
Mediolano oriundi ad Mediolanensium inflammandos 
pari virtutis ardore animos, praeclara certamina, 
aut tradidisse ipsum litteris primum, ex majorum 
vel sermone, vel commentariis, aut ab aliis tradita 
interpolasse. Neque stylus ab Ambrosii elegantia et 
gravitate multum recedit.</em></p> 
<p>3. <em>Ea Acta Rosweido nostro ex mss. Rebdorffensi 
prope Eystadium, Eystadiano PP. Praedicatorum, M. 
Velseri, S. Martini Treviris descripta; contulimus cum 
mss. S. Gislemi, S. Audomari, S. Maximini, Ripatorii, 
</em><nobr><sub></sub></nobr> <em>aliisque, et Bonini Monbritii editione. Quae Livinus 
Brechtus Antverpiensis, minorita, ex ms. Mechliniensi</em> 
(mutato tamen nonnihil stylo, <em>ut testatur Molanus, 
et patet legenti) Louanii edidit, dicavitque Viglio Zuichemo 
concilii Caesarei praesidi, hoc praefixo titulo:</em> 
Memorabilis historia complectens conversionem et 
agones illustrium aliquot martyrum, una cum aurea 
exhortatione ad vitae praesentis contemptum, et aeternae 
desiderium, opusculum incerti quidem auctoris; 
sed a F. Livino Brechto receus recognitum et expurgatum. 
<em>In epistola nuncupatoria ista habet:</em> Nos illustres 
martyrum agones, ante mille (ni fallor) et 
ducentos annos diligentissime conscriptos, Christiano 
lectori communicandos duximus.</p> 
<p>5. <em>Eadem Acta e Graeco Simeonis Metaphrastae Latine 
</em><nobr><sub></sub></nobr> <em>vertit Gentianus Hervetus, edidit Aloysius Lipomanus, 
atque ex eo Surius. Ea conscripsere quoque 
Jacobus de Voragine, Franciscus Haraeus, Zacharias 
Lippelous, Ferrarius in Catal. SS. Italiae, Baronius 
tom. II Annal., M. Antonius Georgius, Joannes Basilius 
Sanctorius, Ribadeneira et Rosweidus nostri, 
Petrus de Natal. lib. II, cap. 106, Gabriel Flamma, 
et alii innumeri. Sermo S. Augustini de diversis centesimus, 
in ejus sanctique Fabiani natali habitus est; 
S. Gregorii homilia 37, in basilica S. Sebastiani. 
Aliorum multorum exstant de eo sermones. Legimus 
idem illius martyrium in ms. Nicolai Belfortii, canonici 
regularis Suessionensis carmine descriptum ab 
Oliverio Conrado minorita.</em></p> 
<br><nobr><sub></sub></nobr> 
<br> <h4><center>ACTA S. SEBASTIANI MARTYRIS. <strong>(C,G,S)</strong> </center></h4> 
<br> <h4><center>CAPUT PRIMUM. 
<em>S. Sebastianus martyres animat.</em> </center></h4><nobr><sub></sub></nobr>  
<p>1. Sebastianus vir christianissimus Mediolanensium 
<small>[Note: <nobr><sub></sub></nobr> Ita plerique codices; quidam, <em>partium civis.</em> 
S. Ambrosius in Psal. CXVIII, octonar. 20: <em>Utamur 
exemplo Sebastiani martyris, cujus hodie natalis est. 
Hic Mediolanensis oriundus est. Fortassis aut jam 
discesserat persecutor, aut adhuc non venerat in haec 
parttum, aut mitior erat. Advertit hic aut nullum esse, 
aut tepere certamen. Romam profectus est, ubi propter 
fidei studium persecutiones acerbae fervebant. Ibi 
passus est, hoc est, ibi coronatus. Itaque illic quo 
hospes advertit, domicilium immortalitatis perpetuae 
collocavit.</em> At Baronius tom II, ann. 284, num. 12, 
scribit: <em>S. Ambrosium et alios tradere patre Narbonensi, 
matre Mediolanensi, natum Mediolani.</em> Tradit 
Metaphrastes <em>ortum Mediolani;</em> quibus parentibus 
<nobr><sub></sub></nobr> silet. Sauffaius <em>patre Gallo, matre Mediolanensi, Narbone 
in Viennensi Gallia natum.</em> Nec refragantur 
Tristanus Calchus, aut Josephus Ripamontius; hic 
addit matrem <em>propera mariti morte viduam relictam,</em> 
Mediolanum cum filio unico revertisse. Rabanus, 
variaque mss.: <em>Eodem die S. Sebastiani de Mediolano, 
qui intantum,</em> etc. Mataphrastes <em>genere clarum</em> 
ait fuisse. Menaea: <b>Εἷς τῆς συγκλήτου βουλῆς ὑπῆρχεν,</b> 
<em>unus e senatoris ordine fuit.</em> Guilielmus Catellius 
histor. Occitan. lib. II testatur commonstrari etiam 
num Narbonae domum S. Sebastiani, ubi ecclesia 
post erecta quae <em>S. Sebastiani nati</em> dicitur.]</small> partibus eruditus civis vero Narbonensis, 
Diocletiano et Maximiano imperatoribus ita charus 
erat, ut principatum ei primae cohortis traderent, et 
suo eum conspectui juberent semper astare. Erat 
enim vir totius prudentiae, in sermone verax, in judicio 
justus, in consilio providus, in commisso fidelis, 
in interventu strenuus, in bonitate conspicuus, 
in universa morum honestate praeclarus. Hunc milites 
ac si patrem venerabantur; hunc universi, qui 
praeerant palatio, charissimo venerabantur affectu: 
erat enim verus Dei cultor, et necesse erat ut, quem 
Dei perfuderat gratia, ab omnibus amaretur.</p> 
<p><nobr><sub></sub></nobr> 2. Christo igitur quotidie sedulum exhibebat officium, 
sed agebat quatenus hoc sacrilegis regibus 
esset occultum, non passionis timore perterritus, 
nec patrimonii sui amore constrictus, sed ad hoc 
tantum sub chlamyde terreni imperii Christi militem 
agebat absconditum <small>[Note: <nobr><sub></sub></nobr> Quidam codices, <em>militiam absconditam.</em>]</small>, ut Christianorum animos, quos 
inter tormenta videbat deficere, confortaret, et 
Deo redderet animas quas diabolus conabatur 
auferre.</p> 
<p>3. Denique postquam multas martyrum mentes a 
timore passionis eripuit, et ad coronam perpetuae 
gloriae incitavit: ipse quis esset, apparuit, quia lumen 
in tenebris latere non potuit. Clarissimis igitur 
viris Marcelliano et Marco duobus geminis fratribus 
pro Christi nomine in vinculis constitutis, quotidie 
<nobr><sub></sub></nobr> solatium exhibebat; et tam ipsis quam etiam servis 
eorum, cum quibus tenti fuerant, salutaria fidei 
consilia ministrabat: quibus fugitiva saeculi blandimenta 
respuerent, et momentanea tormentorum genera 
non timerent.</p> 
<br> <h4><center>CAPUT II. 
<em>Marcelliani et Marci graviter oppugnata constantia.</em> </center></h4> 
<p>4. Qui cum beatissimis consolationibus acquiescerent, 
et verbera carnificum animo perseveranti transirent, 
capitalem jussi sunt subire sententiam: ea 
videlicet ratione, ut si eodem momento quo decollandi 
erant sacrificiis consensissent, et parentibus 
suis et conjugibus et filiis et facultatibus redderentur. 
Erant enim non solum, ut diximus, genere 
clarissimi viri, sed et facultatibus <small>[Note: <nobr><sub></sub></nobr> Alii codices, <em>ditati;</em> alii, <em>ornati.</em>]</small> dilatati; quorum 
<nobr><sub></sub></nobr> erat pater Tranquillinus nomine, et mater Marcia 
vocabatur; qui illos sequebantur cum uxoribus eorum 
et filiis; nimio enim in suis nepotibus ducebantur 
affectu. Unde factum est, ub <small>[Note: <nobr><sub></sub></nobr> Alii, <em>Agrestino.</em> In catalogo Praefectorum Urbis, 
legitur <em>Caro et Carino coss.,</em> praefectus fuisse <em>Titutius 
Roburrus; Carino et Numeriano, Ceionius Varus,</em> qui 
et sequenti anno <em>Diocletiano et Aristobulo coss.,</em> praefecturam 
gessit. Et videtur <em>Chromatii</em> expunctum e 
tabulis nomen, religionis odio. <em>Eumne</em> an <em>Roburrum,</em> 
an <em>Ceionium perstringat</em> Vopiscus ambiguum est, 
<nobr><sub></sub></nobr> dum in Carino <em>scribit: Praefectum Urbi unum ex 
cancellariis suis fecit.</em> Erant <em>cancellarii</em> qui ad cancellos 
sive domus augustae, sive tribunalium excubabant.]</small> ab Agrestio 
Chromatio urbis Romae praefecto triginta dierum 
inducias impetrarent, in quorum spatio ageretur 
cum eis, quatenus ad thurificandum idolis consentirent.</p> 
<p>5. Accedentes itaque amici eorum ad eos, coeperunt 
dicere: Unde vobis tam dura mens, tamque 
ferreum pectus, quod canitiem <small>[Note: <nobr><sub></sub></nobr> Alii, <em>patitur.</em>]</small> patimini patris 
abjicere, et matri jam decrepitae novos dolores 
partus afferre? Nam illa partus sui dolores consolationibus 
superabat, dum in uno dolore duos filios 
pareret, et geminum patri funderet filiorum affectum: 
<nobr><sub></sub></nobr> nunc vero insanabilis dolor, inconsolabilis 
poena, irremediabilis cruciatus, incomparabilis 
<small>[Note: <nobr><sub></sub></nobr> Al. <em>luctus.</em>]</small> partus est, quo spes et gaudium tollitur, vita contemnitur, 
respuitur gloria, et, contemptis omnibus 
pietatis affectibus, mortis atrocitas appetitur <small>[Note: <nobr><sub></sub></nobr> Tres sequentes voces desunt ms. Audomar.]</small> potiusquam 
timetur. Obsecramus vos, o amici charissimi, 
tandem his date cladibus finem, et vos patres 
esse dulcium filiorum vel admoniti mementote.</p> 
<p>6. Haec et his similia amici dicentibus, miseram 
se clamitans mater advenit, et soluto capite canos 
suae senectutis ostentans, in conspectu eorum vestem 
qua pectus tegebatur, scidit: et cunctis flentibus 
ostendebat eis laxis pellibus quas suxerant mammas, 
et blandimenta, quae infantiae eorum exhibuerat, 
ejulando lacrymans memorabat. Aiebat ergo 
<nobr><sub></sub></nobr> ad ambos: Tu mihi semper plus blanditus es, fili; et 
tu amplius verecundatus es: in isto imaginem 
meam peperi, in te paternos vultus effudi; tu patri 
utilior, iste similior. Heu me miseram! circumvallant 
me ex omni parte incomparabiles luctus, inaudita 
miseria et gemina orbitas, nullis penitus tribulationibus 
comparanda. Omitto filios ad mortem ultro 
properantes, quos si mihi hostes auferrent, <small>[Note: <nobr><sub></sub></nobr> Alii, <em>per media sequerer bella raptores.</em>]</small> per 
<nobr><sub></sub></nobr> medias sequerer acies bellatorum; si judicia violenta 
concluderent, carcerem simul irrumperem 
moritura. Novum hoc genus est pereundi, in quo 
carnifex rogatur ut feriat, vita optatur ut pereat, 
mors invitatur ut veniat. Novus hic luctus est; nova 
miseria, in qua natorum juventus sponte amittitur, 
et parentum miseranda cogitur senectus ut vivat.</p> 
<p>7. Ista et his similia matre prosequente, infirmus 
pater, et gravis jam senio, manibus adducitur servulorum, 
et cygnaeo capiti terrae pulverem spargens, 
hujusmodi dabat voces ad coelum: Ad mortem ultro 
proficiscentibus filiis valedicturus adveni, ut universa, 
quae a filiis sepulturae meae exhibenda paraveram, 
ego infelix filios sepulturus expendam. O filii, 
meae baculus senectutis, et geminum meorum viscerum 
<nobr><sub></sub></nobr> lumen, nati feliciter, et prospere educati, excellentissimae 
memoriae, et ingenii singularis, omnium 
liberalium peritia litterarum imbuti, quae ista repente 
insania vestra voluntate progenita mortis vos 
fecit esse amatores? Numquam ista viventibus placuit: 
numquam morituris suum amorem induxit: 
ad quoscumque autem pervenire potuit, violenter 
admissa est, et non est voluntate ab ullo vivente 
suscepta. Si hanc nudus debitor sub avaro feneratore 
patitur, nulla potest ratione diligere; nec solum 
non diligere cognoscitur, sed timere. Qua ratione 
eam appetit, qui et bonis exuberat omnibus, et 
penitus ulli nihil debet? Venite huc, senes, et mecum 
super filios plangite, qui vos viscera paterna 
habere sentitis. Venite huc, juvenes, et flete super 
<nobr><sub></sub></nobr> juvenes sponte pereuntes. Huc accedite, patres, et 
prohibete talia, ne talia patiamini. Deficite plorando, 
oculi mei, et caliginem obducite fundentes flumina 
lacrymarum; ne videam caedi gladio, quos dum 
virga levis tangeret, tremui; dum tristantes leviter 
viderem, expavi.</p> 
<p>8. Igitur dum haec et alia senior prosequeretur, 
ecce amborum conjuges cum natis propriis veniunt, 
et aspectibus eorum proprios infantulos offerentes, 
has ejulando voces effundunt: Quibus nos servituras 
relinquitis? quibus conjugii nostri traditis charitatem? 
qui putatis erunt horum infantium domini, 
et domorum vestrarum avidissimi pervasores? 
Qui erunt vestrae occupatores familiae? vel qui sibi 
divisuri sunt vernaculos, quos nutristis? Heu quam 
<nobr><sub></sub></nobr> ferreo, heu quam impiae crudelitatis genere parentes 
despicitis, amicos respuitis, uxores abjicitis, filios 
abdicatis, et vos ipsos carnifici ultroneos exhibetis!</p> 
<br> <h4><center>CAPUT III. 
<em>S. Sebastianus nutantes confirmat.</em> </center></h4> 
<p>9. Interea dum illa dicuntur, et ista referuntur, 
inter uxorum lacrymas, et suspiria filiorum, coeperunt 
<nobr><sub></sub></nobr> milites Christi mollescere, et animos suos 
flectere ad dolorem. Huic spectaculo, ut supra diximus, 
intererat S. Sebastianus, vir per omnia christianissimus, 
quem occultabat militaris habitus, et 
chlamydis obumbrabat aspectus. At ubi vidit athletas 
Dei immenso certaminis pondere fatigari, in 
medio eorum se objiciens, dixit: O fortissimi milites 
Christi, o instructissimi divini praelii bellatores, 
per nimiam virtutem animi fortiter pervenistis ad 
palmam, et nunc per misera blandimenta coronam 
deponitis sempiternam? Discat nunc per vos Christi 
militum fortitudo, fide potius armari quam ferro. 
Nolite victoriarum vestrarum insignia per mulierum 
blandimenta abjicere, et subjectas pedibus vestris 
hostis devicti cervices ad victricia et rediviva iterum 
<nobr><sub></sub></nobr> bella laxare, cujus quamvis saeva contra vos extiterit 
et periniqua <small>[Note: <nobr><sub></sub></nobr> Ms. Rip. <em>constantia.</em>]</small> instantia, saevior tamen efficitur 
ira repetita. Erigite igitur a <small>[Note: <nobr><sub></sub></nobr> Al. <em>plenis affectibus;</em> al. <em>terrenis aspectibus.</em>]</small> terrenis affectibus 
tropaeum vestri certaminis <small>[Note: <nobr><sub></sub></nobr> Al. <em>gloriosi.</em>]</small> gloriosum, et nolite 
illud amittere fletibus parvulorum.</p> 
<p>10. Isti, quos plorantes attenditis, gauderent hodie 
si possent scire quae nostis; putant enim quod 
ista vita sit sola, quae si finem acceperit, nulla vitalis 
animae, corpore deficiente, valeat portio remanere. 
Si enim scirent esse alteram vitam ignaram 
mortis, tristitiae nesciam, in qua immortalitas regnat, 
et perpetua gaudia commorantur; profecto 
vobiscum ad illam festinarent pertingere, et vitam 
illam pro nihilo computantes, illam appeterent, 
quae et in exsultatione permanet et penitus finiri non 
<nobr><sub></sub></nobr> novit. Ista enim vita fugitiva est et tam infideils, ut 
nec amatoribus suis fidem potuerit custodire. Ab 
origine enim mundi in se credentes fefellit, omnes 
se exspectantes decepit, cunctos de se praesumentes 
irrisit, et ita nullum omnino certum reddidit, ut 
omnibus probetur fuisse mentita. Atque utinam solius 
mendacii culpae esset obnoxia, et per omnia 
crimina currere suos non cogeret amatores. Ipsa dat 
edacitatem <small>[Note: <nobr><sub></sub></nobr> Papias, <em>Gluto a gula dictus; ganeo, prodigus.</em>]</small> glutonibus, ipsa ebrietatem ingerit 
temulentis, ipsa naufragium pudoris adulteris, ipsa 
exsecrabilem tradit perversitatem incestis; ipsa admonet 
furem, ut rapiat; iracundum, ut saeviat; 
mendacem, ut fallat. Ipsa inter conjuges divortia seminat, 
inter amicos discordias, inter pacificos lites, 
inter justos injustitiam, inter fratres scandala. Ipsa 
<nobr><sub></sub></nobr> tollit judicibus justitiam, castis pudicitiam, <small>[Note: <nobr><sub></sub></nobr> Quidam codices, <em>artibus.</em>]</small> artificibus 
peritiam, ipsa aufert moribus disciplinam. 
Et ut altiora quae amatoribus suis ingerit crimina 
memoremus; si fratrem aliquando frater germanus 
occidit, si filius necavit patrem, si interemptus est 
ab amico amicus; cujus haec instinctu facta sunt 
scelera, cujus intuitu, cujus spe, cujus fiducia ista 
sunt nefanda commissa? Numquid non praesentis 
<nobr><sub></sub></nobr> vitae amore seducti ista committunt, et dum illam 
plusquam justum est diligunt, iniquo odio homines 
prosequuntur? Ut quid enim pirata navigantem jugulat, 
ut quid latro perimit viatorem, dives opprimit 
pauperem, superbus humilem, et omnis nocens 
quemcumque potuerit aggravat innocentem? Haec 
autem faciunt mala, quia isti vitae servire desiderant, 
et se existimant in amore ejus per tempora 
prolixiora durare. Non ergo alterius causa fiunt scelera 
nisi ut infelicissimae isti carnali vitae a carnalibus 
serviatur.</p> 
<p>11. Ipsa est denique quae eis crimina imperat, 
jubet facinora, suadet injusta; et posteaquam omni 
crudelitate, omnique fuerit spurcitia saginata, servientes 
sibi tradit filiae suae, id est morti perpetuae. 
<nobr><sub></sub></nobr> Ex ipsa enim, et ex ejus utero mors aeterna est nata, 
tempore quo gulae suae et libidini et delectationibus 
oculorum primi homines servierunt; atque ideo qui 
ad aeternam vitam facti fuerant, huc in istam sunt 
regionem mortis jactati: hinc iterum sunt ad inferos 
devoluti, nihil secum praeter peccata portantes. 
Haec ergo vita est quae vos fallit, o amici charissimi, 
ut amicos vestros ad vitam euntes perpetuam injusto 
consilio revocetis.</p> 
<br> <h4><center>CAPUT IV. 
<em>Inferni poenae, coelique gaudia, martyrum aninis 
inculcata.</em> </center></h4> 
<p>12. Haec vos instigat, o parentes sanctissimi, ut 
filios vestros proficiscentes ad <small>[Note: <nobr><sub></sub></nobr> <em>Comitatus,</em> saepe <em>comites imperatoris;</em> alias <em>comitis 
</em><nobr><sub></sub></nobr> <em>officium;</em> vulgo nunc <em>locum,</em> sive <em>districtum ejus 
jurisdictioni subjectum;</em> hic <em>aulam</em> significat. Sic Possidius 
in Vita S. Augustini, <em>Ubi tunc temporis Valentiniani 
minoris comitatus fuerat constitutus;</em> et S. Ambros. 
de Obitu Valentiniani, <em>Jussit eam ad comitatum 
venire.</em>]</small> comitatum coeli, ad 
honorem incorruptibilem, ad amicitias imperatoris 
<nobr><sub></sub></nobr> aeterni, stultissimis lamentationibus revocetis. Ista 
est quae vos, o castissimae conjuges Beatorum, per 
pietatis colorem impietatem Martyrum mentibus fecit 
tradere, et necem pro liberatione afferre. Si 
enim consensissent revocationi vestrae, pauco quidem 
tempore vobiscum esse poterant; postea vero 
separari, et ita habuerant separari a vobis, ut numquam 
vos nisi inter tormenta perpetua videretis; 
ubi edax flamma incredulorum animas devorat, ubi 
dracones blasphemantium labia comedunt, ubi serpentes 
morsibus suis incredulorum pectora depascuntur. 
Illic ululatus et gemitus sonat, et clamor 
confusus, quem vis tormentorum exagitat, et incendii 
arsura extorquet. Haec ipsa autem tribulatio, 
quae illic excipiet infideles, nullo termino definitur, 
<nobr><sub></sub></nobr> nullo fine concluditur, sed nec post flammarum 
atrocium adustionem consumitur, sed ad rediviva 
incendia iterum qui adustus fuerit reparatur.</p> 
<p>13. Hanc ergo poenam et istos permittite evadere, 
et vosmetipsos eripere cogitate. Permittite interim 
istos ad coronam pertingere destinatam. Nolite 
timere; non enim separabuntur a vobis, sed vadent 
praeparare vobis in coelo sidereas mansiones, in quibus 
<nobr><sub></sub></nobr> una vobiscum et cum filiis vestris in perpetuo 
gaudio maneatis. Quod si vos domus vestrae ex lapidibus 
factae delectant; quanto magis illarum vos 
debet pulchritudo invitare domorum ubi sunt triclinia 
auro puro radiantia, quae ex gemmis et margaritis 
habent <small>[Note: <nobr><sub></sub></nobr> Papias: <em>Zetae, domus quae subtus pedes aquas habent.</em> 
Unde ea vis vocis. Turnebus Advers. lib. XXIV, 
c. 4, <em>zetam, diaetam</em> interpretatur, et Casaubonus in 
Lamprid., qui ideo <em>zetam</em> vocat; at Salinasius <em>dietam 
zetamque</em> scribit. Sic <em>zabulon</em> pro <em>diabolum, zabolenum</em> 
pro <em>diabolenum, zarritum</em> pro <em>diarritum</em> dicta 
observant, cumque iis Martinius. At Passeratius a 
<b>ζεῖν,</b> <em>fervere,</em> deflectit, quod pluribus solem accipiat, 
vel a <b>ζῇν,</b> <em>vivere.</em> Caenaculi genus hic et alibi significat. 
<nobr><sub></sub></nobr> Infra <em>zetarius,</em> zetarum sive <em>tricliniorum curator.</em>]</small> zetas instructas? Illic flos purpureus 
rosarum numquam marcessit: illic florida nemora 
perpetua viriditate vernant: illic prata <small>[Note: <nobr><sub></sub></nobr> Ms. Audom., <em>virentia.</em>]</small> recentia 
semper melleis fluunt rivis: illic croceis 
gramina floribus redolent, et <small>[Note: <nobr><sub></sub></nobr> Al. <em>albescentes.</em>]</small> halantes campi jucundis 
admodum odoribus pollent. Aurae ibi vitam 
aeternam habentes naribus nectareum odorem aspirant. 
Lumen ibi sine solis radio fulgens, serenitas 
absque nubilo, et absque tenebris nocturnis die 
oculi perfruuntur. Nulla illic impediuntur <small>[Note: <nobr><sub></sub></nobr> Al. <em>occasione.</em>]</small> occupatione 
<nobr><sub></sub></nobr> deliciae, nulla penitus sollicitudine ibi securitas 
conturbatur; mugitus, ululatus, gemitus, lamentum 
et luctus numquam illic audita nec nominata 
sunt: foedum et deforme, tetrum, nigrum, horrendum 
aliquid, aut sordidum numquam ibi penitus 
viderunt oculi habitantium: pulchritudine vero in 
amaenitate nemorum, splendore in aere jocundo et 
formositate atque omni elegantia sine intermissione 
oculi patentes perfruuntur; et nihil omnino quod 
conturbet mentem auribus datur. Sonant enim ibi 
jugiter organa hymnorum, quae ad laudem regis ab 
angelis et archangelis decantantur. Amaritudo et 
fellis asperitas ibi locum non habent: tonitrua ibi 
numquam audita sunt, fulgura et coruscationes numquam 
paruerunt. Cinnamomum illic virgulta gignunt, 
<nobr><sub></sub></nobr> et balsamum arbusta prorumpunt. Odor aeris 
delectationem per omnia membra diffundit, et 
esca ibi nulla stercora conficit. Sicut enim bono 
nuntio aures, et bono odore nares, et bono aspectu 
oculi saginantur, et ista refectio non potest in digestionem 
prorumpere; ita illic refectio, quam os susceperit, 
melliflua in gustu hoc unicuique sapit, quo 
fuerit delectatus. Statim denique quod concupierit 
anima, desiderio ejus universa famulantur, et omnibus 
delectationibus ejus paratissimus servit effectus.</p> 
<p>14. Nam qui in ista mortali vita, contra concupiscentias 
suas et contra delectationes pugnaverit, 
quisquis eas hic non expenderit, illic eas integras a 
suo Creatore consequitur. Ipse enim ita creavit hominem 
<nobr><sub></sub></nobr> ut viveret: et mortem juxta introitum delectationis 
posuit, ut hi queis libet a mortis timore 
evadere, vitam aeternam quaerant; et dum praeter 
istam vitam alteram esse didicerint, inquirant utrum 
et ipsa possit senectute intercidi aut morte concludi: 
quam dum immortalem agnoverint, inquirant utrum 
<nobr><sub></sub></nobr> possit iterum ipsa aeternitas vel honorem tradere 
justis vel injustis poenam inferre.</p> 
<br> <h4><center>CAPUT V. 
<em>Opum deliciarumque usus.</em> </center></h4> 
<p>15. Cumque specialiter ita esse probaverint, restat, 
ut interrogent, cur a Creatore divitiae factae 
sint, si ejus lege contemnendae sunt, vel quare quadrupedum 
et volucrum atque repentium varietas a 
Creatore facta sit, si <small>[Note: <nobr><sub></sub></nobr> Alii codices, <em>gulae.</em>]</small> singulis renuntiandum est: 
cur autem ab ipso Creatore medullitus genuina delectatio 
ad <small>[Note: <nobr><sub></sub></nobr> Al., <em>inquinamentum.</em>]</small> incitamentum est libidinis fundata corporibus, 
si usus ejus auctori non solum eum faciat 
reum, sed etiam perpetuis tradat incendiis. <small>[Note: <nobr><sub></sub></nobr> Al., <em>Interrogat ergo quis: Cur,</em> etc.]</small> Interrogatur 
ergo: Cur a Creatore divitiae datae sunt, si 
contemnendae sunt? Respondemus: Istae divitiae a 
<nobr><sub></sub></nobr> Creatore factae, alloquuntur quodammodo amatores 
suos, dicentes: Sic nos amate, ut a vobis numquam 
separemus. Sequi vos morientes non possumus; antecedere 
autem vos viventes possumus; sed si ipsi 
jubeatis. Cupidus foenerator et avarus agricola, unus 
aurum tradit homini quod duplicatum recipiat, alius 
diversa semina terrae committit, ut si possit fieri 
quod simplem tradit centuplum <small>[Note: <nobr><sub></sub></nobr> Al., <em>queat.</em>]</small> quaerat recipere: 
et debitor aurum creditori reddit duplicatum, et 
terra semen reddit centuplicatum. Proh nefas! fenus 
debitor feneratori reddere praevalet; et terra agricolae 
suo restituere centuplicata semina potest; 
Deus divitias suas si a te acceperit, eas tibi amplificatas 
reddere non potest?</p> 
<p>16. Inquiris nunc: Cur divitias mihi dedit, si a me 
<nobr><sub></sub></nobr> ipsi reddendae sunt? Tradidit eas tibi, ut scias quanta 
sit in eis requies, quanta voluptas, quantus luxus, 
quantaeque possunt esse deliciae, ut per haec habens 
charitatem cum divitiis tuis, ipse eas tradas custodiendas 
Domino nostro Jesu Christo. Quas si ipsi 
nolueris credere, aut edacitas gulae eas invadet, aut 
luxuria libidinum mater tibi eas eripiet, aut sine 
dubio, quod nosti optime, mors ex improviso aggrediens 
ita tibi illas extorquet, ut tu illas ulterius in 
toto nec habere praevideas, nec videre. Numquid si 
transires per medias acies barbarorum, et invenires 
fortem virum qui te semper dilexit, qui tibi etiam 
sacculum pecuniis donaverat plenum, dicentem 
tibi: Da mihi custodiendas pecunias quas dedi tibi; 
quia isti barbari insidiantur ut eas tibi auferant, 
<nobr><sub></sub></nobr> quas dum tibi abstulerint suis te gladiis laniabunt; 
numquid non pedibus ejus advolutus rogares eum, 
ut eas ipse susciperet, de quo certus esses quod et 
ampliora quam acceperat redderet, et te ipsum ab 
hostibus liberaret? Restat nunc ut divitiis vestris 
tutorem possitis habere Christum.</p> 
<p><nobr><sub></sub></nobr> 17. Ad delicias veniamus. Qui habet aures audiendi, 
audiet eas dicentes sibi: Si vere amatores 
nostri estis, illi nos commendate, qui nos vobis integras 
illibatasque in illa regione restituat, in qua vobiscum 
jugiter manere possimus: in ista enim vita 
si vobis nostrum voluerimus occupare servitium, 
quasi hic expertae, ibi vobis omnino negabimus nostrae, 
servitutis officium. Dimittite nos interim servire 
morituris, quia idcirco breviati sunt dies mortalibus, 
ut immortalibus jugiter famulemur. Sic enim 
scriptum est <strong>(Matth. XXIV, 22)</strong>: Propter electos breviabuntur 
dies, ut servitus nostra non sit longa. Injustis 
quidem servimus festino <small>[Note: <nobr><sub></sub></nobr> Al. <em>incursu.</em>]</small> cursu: impiis, sceleratis 
et turpibus servimus, non sponte; sed propter 
eum qui nos subdidit. Liberabimur tamen a servitute 
<nobr><sub></sub></nobr> corruptionis, et revocabimur ad libertatem gloriae 
filiorum Dei. Omnis itaque delectatio, futurae 
vitae servata, non perditur; neque enim repositi 
thesauri existimantur ab eo qui eos absconderat in 
terris, interesse; sed magis tanto securius se eos 
habere confidit, quanto eos occultius et tutius collocaverit.</p> 
<p>18. Sint ergo repositae omnium deliciarum affluentiae, 
ut non contingantur in ista vita, quae praeterit: 
quia si hic in usu fuerint, in illa vita, quae numquam 
praeterit, amittentur. Esto, quod ista vita 
centum tendatur annorum spatiis, numquid exclusa 
die ultima non statim videbitur quasi non fuisse, et 
ac memoria hospitis uno die apud nos manentis vestigia 
reliquisse? Illa autem vita manet jugiter, et 
<nobr><sub></sub></nobr> perseverat instanter, annis quoque labentibus juvenescit 
et pollet, et inde renovationis sumit initium 
unde finis accipitur. O vere illum degenerem et 
omnium bonorum expertem, qui hujus tam formosae 
vitae amore non capitur! qui timet istam vitam tradere 
perituram, et illam accipere quae penitus perire 
non novit, in qua deliciae et delectationes, et divitiae, 
et gaudia sic inchoant, ut terminum nesciant; 
sic principium capiunt, ut penitus finire non possint.</p> 
<p>19. Nam qui hujus tam praeclarae vitae amator esse 
noluerit, non solum istam perdit, et ad illam non 
pervenit, verum etiam ut jam dixi a perpetua morte 
capitur et tenetur; in qua est jugis flamma, perseverans 
tribulatio, et poena perpetua; in qua atroces 
<nobr><sub></sub></nobr> angeli commorantur, quorum brachia capita draconum 
sunt, quorum oculi ex se igneas sagittas jaculantur; 
quorum dentes sicut elephantis prominent, 
et stimulant ad tormentum veluti caudae scorpionum, 
quorum voces veluti leonum fremitus sonant, quorum 
aspectus tremorem incutit pariter et dolorem 
et mortem. Atque utinam mors posset in his angustiis 
constitutis occurrere! Sed quod est acerbius, ad 
hoc vivitur, ut cruciatibus gubernetur, ad hoc redintegrantur, 
ut exesa serpentium morsibus membra 
iteratis subinde et iterum repetitis morsibus 
attrectentur.</p> 
<br> <h4><center>CAPUT VI. 
<em>Martyrum felicitas et gloria.</em> </center></h4><nobr><sub></sub></nobr>  
<p>20. Haec est omnis causa certaminis, quae poenas 
martyrii docet tolerabiler debere sufferri. Nolite 
ergo, o amici, nolite, o parentes, nolite, o conjuges 
venerandae sanctorum, nolite a vita ad mortem, quos 
diligitis revocare, a gaudio ad luctum ducere, a 
lumine ad tenebras trahere, et ab aeterna requie ad 
poenas sempiternas accersire. Hoc est cum diabolo 
quasi piscibus hamum tendere, et invitare ad modicam 
suavitatem, in qua intus lateat cruciatus viscerum, 
et mors interiorum tormentis extorta. Numquid 
non hoc est ad compensationem aeternarum deliciarum 
fugitiva gaudia anteponere; et ut perparum rideant, 
aeternis fletibus mancipare? Hoc in gladiatoribus, 
<nobr><sub></sub></nobr> qui ultro se offerunt, universi damnamus, 
qui considerant unius anni delicias, et non considerant, 
qui fructus ex ipsis deliciis oriatur. Et illi 
cruciantur ictibus gladiorum, vel alterna coede interna 
viscerum, scisso ventris tegmine, in conspectu 
proferunt populorum, ut pinguedo, quam inconsulta 
sagina contulerat, offeratur diabolo devoranda. Isto 
consilio inimici, quo isti haec faciunt, ipso consilio 
ad vitam aeternam euntes Dei Martyres revocantur, 
qui ut vitam paucorum dierum vivant <small>[Note: <nobr><sub></sub></nobr> Al. <em>docentur.</em>]</small> exorantur 
perpetuos cruciatus incurrere, et mortem perpetuam, 
quae specialiter metuenda est, non timere.</p> 
<p>21. Huic loco forte illud apponitis: Quare Christianus 
tormenta non metuit, et praesentis non terretur 
<small>[Note: <nobr><sub></sub></nobr> Ms. Rip., <em>poenae tormentis.</em>]</small> poena tortoris? Ideo non frangitur metu, ideo 
<nobr><sub></sub></nobr> dolore non ducitur, quia scit se unius doloris pretio 
perpetuae sanitatis gaudium emere; et per momentaneam 
tribulationem ad perpetuam felicitatem et 
sempiternam laetitiam pervenire. Sed si iste timendus 
sit dolor, timendus sit carnifex, timenda quoque 
sit nova et exquisita tortoris crudelitas; quae magis 
timenda, quae horrenda, quae magis fugienda est, et 
cavenda, ista quae hodie effervescit, et cras evanescit? 
ista quae hodie exardescit, et cras refrigescit? 
ista quae sub hora inducitur, et sub hora excluditur? 
an illa quae nullo fine concluditur, nullo 
tempore exstinguitur, nulla prorsus consumitur vetustate? 
Nam iste dolor aut levis est, et potest tolerabiliter 
sustineri; aut gravis est, et glorioso certamine 
citatum offert finem; ille autem poenarum dolor 
<nobr><sub></sub></nobr> et cruciatus incendii, qui hujus vitae amatoribus 
datur, cum sit vehementior universo tormentorum 
genere, numquam finiendus aggreditur, et acrius 
subinde quam inchoaverit saevit, et nullus saeviendi 
terminus, nullus omnino finis occurrit, sed habens 
secum universa suppliciorum genera subinde renovatur 
ut saeviat, augmentatur ut excruciet, inflammatur 
ut acrius urat.</p> 
<p>22. Hinc ergo ab hoc interitu, quos amamus, hortemur 
evadere; et nos ipsos ad evadendum fortiter 
praeparemus: nec timeamus una hora ferre dolorem 
in corpore, qui optamus perpetuo gaudere cum 
<nobr><sub></sub></nobr> Christo, permittamus animam nostram cum palma 
martyrii ex hoc egredi corpore, ut possimus poenas 
aeternas evadere, et ad possessiones sidereas plenas 
delectationibus pervenire. Lacrymas nostras convertamus 
in gaudium: quia non debemus quasi morituros 
plangere, quos cum Christo credimus regnaturos. 
Congratulemur victoribus hostium, conculcata 
eorum cervice: congaudeamus martyrii praetexta indutis, 
et coeli factos consules gloriemur. En dies in 
quo vincere se tyrannus existimabat, qui dum capit, 
captus est; dum tenet, vinctus est; dum torquet, 
tortus est: dum insultat, irrisus est; dum jugulat, 
occisus est. Nunc ergo in amore martyrii etiam nostros 
suscitemus affectus; ut illum qui de nostra captivitate 
voluit victoriam capere, fortiter capiamus, 
<nobr><sub></sub></nobr> et quasi a gravi somno expergefacti aperiamus oculos 
animorum, ut videntes foveas quas in nostri perniciem 
inimicus aptaverat, nos quidem auxiliante 
Deo evadamus, et ipso diabolo cum satellitibus suis 
in ipsam quam paraverat foveam incidente, nos cum 
propheta dicamus: Foderunt ante faciem meam foveam, 
et ipsi inciderunt in eam <strong>(Psal. LVI, 7)</strong>.</p> 
<br> <h4><center>CAPUT VII. 
<em>Sebastiani oratione et miraculis, consersi Zoe et Nicostratus.</em> </center></h4> 
<p>23. Igitur cum haec beatissimus Sebastianus, indutus 
chlamyde, succinctus baltheo, ex suo ore 
proferret, subito per unam fere horam splendore 
nimio de coelo veniente illuminatus est, et sub ipso 
splendore, candidissimo pallio amictus est ab Angelis 
<nobr><sub></sub></nobr> septem clarissimis, et juvenis apparuit juxta eum 
dans ei pacem, et dicens: Tu semper mecum eris.</p> 
<p>24. Haec autem gerebantur <small>[Note: <nobr><sub></sub></nobr> Quidam codices, <em>juxta:</em> non probatur.]</small> intra domum <small>[Note: <nobr><sub></sub></nobr> Sub dispositione viri illustris praefecti Urbis 
<nobr><sub></sub></nobr> inter alias administrationes est <em>primiscrinius,</em> sive 
<em>numerarius,</em> de cujus officio multa alii.]</small> Primiscrinii, 
nomine Nicostrati, apud quem custodiebantur 
Marcellianus et Marcus. Qui Nicostratus habebat 
uxorem, nomine Zoen: haec ante sex annos 
aegritudinis nimietate facta est muta, prudentiam tamen 
audiendi et intelligendi non solum non amiserat, 
verum etiam melius quam prius habuerat aurium 
officium obtinebat. Haec itaque cum intellexisset 
omnia, quae B. Sebastianus dixerat, et tantum lumen 
circa eum vidisset; cumque omnes tremefacti miraculi 
stupore tenerentur, innuebat manu omnibus, 
ut quasi exprobrandi essent, qui tam evidenti assertioni 
non crederent, et genibus ejus advoluta rogare 
<nobr><sub></sub></nobr> eum manuum indiciis coepit. Sed S. Sebastianus cum 
videret eam cordis secreta linguae expressione declarare 
non posse, causas hujus silentii percunctatus, 
didicit sermonis illi copiam nimia vi infirmitatis 
ablatam. Tunc B. Sebastianus dixit: Si ego verus 
Christi servus sum, et si vera sunt omnia quae ex 
ore meo haec mulier audivit et credidit, jubeat Dominus 
meus Jesus Christus, ut redeat ad eam officinm 
linguae, et aperiat os ejus qui aperuit os Zachariae 
prophetae sui; et fecit crucem in os ejus. 
Atque ad hanc vocem S. Sebastiani, exclamavit mulier 
voce magna, dicens: Beatus es tu, et benedictus 
<nobr><sub></sub></nobr> sermo oris tui: et beati qui credunt per te Christum 
Filium Dei vivi. Ego enim vidi oculis meis angelum 
ad te venientem de coelo, et librum ante oculos tuos 
tenentem, ex cujus lectione universa sermonis tui 
oratio decurrebat. Benedicti qui in omnibus quae locutus 
es credunt, et maledicti qui dubitaverint vel 
in uno verbo ex his omnibus quae audierunt: quoniam 
sicut aurora superveniens universas tenebras 
noctis excludit et omnium oculis lumen, quod nox 
caeca negaverat reddit; ita lux sermonum tuorum 
omnem caliginem, omnemque ignorantiae caecitatem 
extersit, et oculis recte credentium serenum post 
noctis tenebras diem reddidit: a me autem non solum 
incredulitatis tenebras exclusit, verum etiam 
sermonis mei ostium, quod per sex annos clausum 
<nobr><sub></sub></nobr> erat, patefecit.</p> 
<p>25. Videns autem Nicostratus, vir ejus, quod esset 
tanta virtus Christi in sua uxore celebrata, coepit 
pedibus ejus advolvi, et indulgentiam petere, pro 
hoc quod imperiali et praefectorio jussu Sanctos Dei 
habuisset in vinculis: et auferens ex manibus eorum 
ferreos nexus genua eorum amplexus, coepit rogare 
ut dignarentur abscedere, dicens: O quam beatus 
essem si pro vestra mereri possem salute constringi! 
Forsitan sanguinis mei effusione abluerer, 
ut mortem illam poenarum aeternarum evaderem, 
et ad illam vitam pertingerem, quam nobis Deus 
per os domini mei Sebastiani manifestare dignatus 
est.</p> 
<br> <h4><center>CAPUT VII <small>[Note: <nobr><sub></sub></nobr> Migne has printed CAPUT VII instead of CAPUT VIII.]</small>. 
<em>Marcelliani et Marci constantia, oratio ad neophytos.</em> </center></h4><nobr><sub></sub></nobr>  
<p>26. Cumque rogaret Marcellianum et Marcum ut 
abscederent, dixerunt ei: Si tu fidei gloriam, quam 
numquam habueras accepisti; quomodo nos quam 
fidem semper ab infantia habuimus, relinquentes, 
tibi passionis nostrae calicem damus, quem nos tibi 
propinare possumus, non donare? Dives est enim in 
omnibus Christus, et larga ubertatis suae affluentia 
omnibus venientibus meliora exhibet quam rogatur. 
Si enim cum essetis increduli, donatum est vobis 
lumen veritatis agnoscere; quanto magis credentibus 
vobis omnia quaecumque jam poscitis donabuntur? 
Divina enim clementia semper parata est vobis 
omnibus gratis praestare: et eo unumquemque gratiae 
suae dono multiplicat, quo mens ejus altioris fidei 
<nobr><sub></sub></nobr> susceperit normam. Fides igitur vestra a magisterio 
sumpsit exordium, et omnia quae eruditio annosa 
vix confert, spatio unius horae cepistis. Nulla 
vos memoria parentum impedit credere. Nullus tenerae 
aetatis in filios et vestros revocat nutritus affectus. 
Contemnitis subito quod semper amastis, et 
quaeritis quod numquam scistis. Per ignaras ingressi 
vias subito pervenistis ad Christum, et animo jam 
intrastis coelum, quia in terra nullum solatium requisistis. 
O incomparabile facti praeconium! o quam 
imitabile virtutis exemplum! Nondum vos ad Christum 
sacri baptismatis unda perduxit, nondum per 
<nobr><sub></sub></nobr> tirocinii initia militaria saltem signa sumpsistis; et 
jam pro vero Rege arma arripitis, et ejus milites a 
vinculo ferri solventes, vos ipsos intrepidos optatis 
pro occidendis occidi.</p> 
<p>27. Cum haec audientes omnes pariter fletibus 
poenitentiam praeteritae persuasionis ostenderent, 
Marcus ait: Discite, parentes charissimi, et vester, 
o conjuges, discat jugalis affectus, adversus pugnam 
diaboli, et contra omnes sagittas affectuum carnalis 
desiderii clypeum virtutum opponere, atque inter 
acies tyrannici exercitus hosti non cedere, dimicare 
acrius, <small>[Note: <nobr><sub></sub></nobr> Alii, <em>ad gaudium tendere;</em> alii, <em>ad gladium tendere;</em> 
alii <em>ad gradum tendere.</em>]</small> gradum tenere, et ad regem fortiter pervenire. 
Insurgant quantum volunt, et saeviant satellites 
daemonum, et quibus volunt poenis corpora dilanient 
nostra; corpus occidere possunt, sed animam vincere 
<nobr><sub></sub></nobr> non possunt pro fidei pugnantem veritate. Gloriosiores 
faciunt milites vulnera pro Imperatore suscepta: 
in hoc enim diabolus tyrannidis suae furore 
nunc saevit, in quo praevidet perseverantiae vestrae 
tropaeo se posse torqueri: et ideo tormenta infert, 
ne spes ejus pereat: mortem minatur, ut terreat; 
vitam promittit ut eripiat; securitatem pollicetur, ut 
tollat. Haec tota belli calliditas, hoc fraudis consilium, 
a suppliciis eripere corpus et vitiis animam 
subjugare. Nos e contra contendamus hosti non cedere, 
corpus contemnere, animae subvenire. Cur 
enim fortissimi <small>[Note: <nobr><sub></sub></nobr> Al., <em>Ducis milites.</em>]</small> duces militibus miserrimis terga 
convertant, et in eo bello deficiant, in quo possunt 
esse victores? Vel qua ratione mori timeant, qui 
sciunt hanc hominis naturam esse, non poenam? Cur, 
<nobr><sub></sub></nobr> inquam, mori timeant, qui credunt istam vitam, falsam 
esse, et veram vitam inveniri non posse, nisi 
qui ab animo suo falsam istam abjecerit, et caducam, 
quae non aliud amatoribus suis, nisi peccata imperat, 
suadet facinora, ingerit criminosa; nihilque aliud 
a suis amatoribus exigit, nisi ut penitus de perenni vita 
non cogitent, et regnum Dei futurum esse desperent?</p> 
<p>28. Nunc videamus quibus casibus subjacet, quibusque 
periculis servit ancilla, ut cum eam probaverimus 
nec seipsam posse regere, servitia nostra 
ab ejus dominatione tollentes, alteram cui merito 
serviendum sit, requiramus. Quantos enim amatores 
ejus ruina subito gravis oppressit, fragor coeli percussit, 
<small>[Note: <nobr><sub></sub></nobr> Al., <em>flamma incendiis voravit.</em>]</small> fulmen incendit, naufragia perdiderunt, texit 
chaos, Charybdis ebibit, gladius jugulavit! et istam 
<nobr><sub></sub></nobr> miseri cum doloribus amittentes vitam, illam penitus 
invenire non possunt! Ad illam etenim vitam 
non ducit tortura, sed causa. Uno denique eodemque 
poenarum genere et innocentibus salus aeterna 
confertur, et poena delinquentibus irrogatur.</p> 
<br> <h4><center>CAPUT IX. 
<em>Caeteri a Sebastiano una cum captivis conversi.</em> </center></h4> 
<p>29. Igitur cum haec et his similia Marcus prosequeretur, 
coeperunt omnes qui aderant Deo gratias 
agere, atque universi flentes poenitudinem gerebant, 
<nobr><sub></sub></nobr> quod charitati Dei praetulerant amorem carnis; et 
quia ab agone martyrii ausi fuissent animos revocare 
sanctorum. Cumque omnes, qui ad decipiendos 
sanctos venerant, unanimiter crederent Christo, 
Nicostratus cum conjuge sua urgebat se dicens: Non 
cibum capiam, neque potum, nisi <small>[Note: <nobr><sub></sub></nobr> Quidam codices, <em>martyrium.</em>]</small> mysterium mihi 
christianae religionis fuerit traditum. Cui S. Sebastianus 
dixit: Muta dignitatem tuam, et esse magis 
incipe Christi primiscrinius, quam praefecti. Audi 
itaque consilium meum, et omnes quos carcer inclusit, 
quos vincula tenent, quos ergastula conficiunt, 
in unum redige. Quod cum feceris, antistitem sacrosanctae 
legis adhibebo, ut cum omnibus qui credere 
voluerint mysterii suscipias sacramentum. Si enim 
diabolus Christo sanctos suos auferre conatus est, 
<nobr><sub></sub></nobr> et conatur; quanto magis nos pietatis argumento 
hos, quos diabolus injuste lucratus est curare debemus, 
et suo restituere Creatori? Et Nicostratus 
ad haec respondit, dicens: Quomodo iniquis et criminosis 
possunt sancta committi? S. Sebastianus dixit: 
Salvator noster pro peccatoribus suam nobis exhibere 
dignatus est praesentiam et ostendit mysterium, 
per quod omnia peccata et crimina homini 
auferantur, et omnes virtutes Domini conferantur. 
Inter initia igitur conversionis tuae hoc munus primum 
si tu conferas Christo, praesto erit remunerationis 
ejus praemium super te, corona martyrii, habens 
secum virtutum omnium flores immarcescibiles, aeternae 
vitae gaudiis <small>[Note: <nobr><sub></sub></nobr> Ms. Rip., <em>redolentes.</em>]</small> profuturos. Audiens haec Nicostratus 
primiscrinius, abiit ad Claudium Commentariensem, 
<nobr><sub></sub></nobr> et jussit universas personas ad domum ejus adducere, 
dicens: Quoniam proxima sessione omnes discutiendi 
sunt, volo ut cum illis Christianis, qui apud 
me sunt, praesto sint, ne aliqua <small>[Note: <nobr><sub></sub></nobr> Al., <em>praefecto;</em> al., <em>praetori;</em> al., <em>praef. praetorii,</em> 
al., <em>praetorii discussioni.</em>]</small> praefectoriae discussioni 
deesse possit persona.</p> 
<p>30. Igitur cum omnes ad domum primiscrinii perducti 
starent, catenarum nexibus vincti, hoc modo 
eos vir Dei Sebastianus alloquitur: Crimina diabolica 
si divinis virtutibus cedant, reatus vester a morte 
excluditur, et <small>[Note: <nobr><sub></sub></nobr> Al., <em>ad gaudia votiva.</em>]</small> a gaudiis fugitivis revocatur. Egerat 
enim per suos satellites hostis injustus, ut animos 
militum Christi <small>[Note: <nobr><sub></sub></nobr> Al., <em>a virtutum culmine recto.</em>]</small> ad virtutum culmen erectos everteret, 
et in ipso perfectionis fastigio positos, ad 
coenum conaretur mergere inferorum. Hac de causa 
incaluit animus hostium dimicatione provocatus, ut 
<nobr><sub></sub></nobr> vos, quos jam lucratus fuerat inimicus, de ejus captivitate 
tollentes, vestro vos Creatori reddamus. Diabolus 
enim nec dominus vester, nec creator, nec 
pater esse dignoscitur: Deus autem et Pater et Dominus 
et Conditor comprobatur. Et si hunc derelinquentes 
ad illum abistis, qui in tantum vestri exstitit 
inimicus, ut vos ad poenas perpetuae mortis adduceret, 
et ad istum lethalem faceret exitum devenire; 
quanto magis ad eum redeundum est, qui unicum 
Filium suum passioni et morti tradidit, ut nos a passionibus 
<nobr><sub></sub></nobr> aeternis, et a morte perpetua liberaret? 
Cum haec et his similia prosequeretur S. Sebastianus, 
prostraverunt se cum lacrymis universi, et flexis 
genibus coeperunt cordis gemitum reddere, et se 
peccasse et impie egisse poenitentia vocibus exclamare. 
Fundebant ergo amaras lacrymas, et se velle 
Christo credere, unanimis vocibus resonabant. 
Tunc B. Sebastianus jubet eos omnes a vinculis catenarum 
exsolvi.</p> 
<br> <h4><center>CAPUT X. 
<em>Omnes a Polycarpo ad baptismum praeparati.</em> </center></h4> 
<p>31. Post haec S. Sebastianus abiit ad <small>[Note: <nobr><sub></sub></nobr> S. Polycarpi presbyteri natalis agitur 23 Februar.]</small> Polycarpum 
presbyterum, ubi erat causa persecutionis occultus, 
et narravit ei omnia quae gesta sunt. Quibus 
auditis S. Polycarpus gratias egit Deo, et una cum 
<nobr><sub></sub></nobr> eo venit ad domum Nicostrati primiscrinii, et videns 
turbas credentium, salutans eos cum omni gaudio 
dixit: Beati omnes vos, qui audistis vocem Domini 
nostri Jesu Christi dicentis: <em>Venite ad me omnes 
qui laboratis et onerati estis, et ego vos requiescere faciam. 
Tollite jugum meum super vos, et discite a me 
quia mitis sum, et humilis corde; et invenietis requiem 
animabus vestris. Jugum enim meum suave est, 
et onus meum leve</em> <strong>(Matth. XI, 28 seqq.)</strong>. Vos itaque 
fratres nostri, quos <small>[Note: <nobr><sub></sub></nobr> Multi codices <em>nondum</em> mittunt, quasi ad lapsos 
sit oratio.]</small> nondum baptismatis unda diluit, 
et consecrando Deo omnipotenti charissimos 
filios fecit, pro hoc quod a proposito sancto revocare 
conati estis beatissimos milites Christi, opus 
vobis erat poenitentia, ut per ipsam ad indulgentiam 
veniretis. Nunc autem quia ad tantam gloriam 
<nobr><sub></sub></nobr> accessistis, ut etiam ad passionem a qua dolenter 
alios revocare voluistis, ad ipsam desideretis gratanter 
velle currere et libenter amplecti, sciatis vos 
et ad indulgentiam pervenisse, et ad palmam attingere. 
Vetus hoc est artificium Christi. Nam ipsum 
quem vas electionis suae dignatus est et voluit magistrum 
gentibus dare, qui non solum fidelium animos 
a pietatis proposito revocabat, sed etiam nolentes 
a Christo discedere lapidibus obruebat; hunc 
nobis ipse Dominus apostolum condonavit, tribuitque 
nobis ex Saulo Paulum, ex apostata fecit apostolum, 
et dedit Ecclesiae suae ex persecutore doctorem. 
Amator passionis factus est is, qui persecutionis 
auctor exstiterat: et qui in alienis afflictionibus 
prius gratulabatur, in suis postmodum persecutionibus 
<nobr><sub></sub></nobr> laetabatur. Ipse ergo qui tunc in apostolo suo 
virtutem istam exercuit, ipse et nunc de ipso inferorum 
conclavi, et ex ipsis draconum faucibus animarum 
vestrarum captivitatem eripuit, et vobis 
nunc a tenebris ad lucem remeantibus aeternae vitae 
januas patefecit. Quia ergo omnes daemones, qui 
sunt tenebrarum filii, contristantur, unde et omnes 
sancti angeli, qui sunt filii lucis, gratulantur; accedat 
unusquisque vestrum, et det nomen suum, ut 
hodierno die usque ad vesperam percurrente jejunio, 
festivum baptismatis sacramentum opportunum tempus 
inveniat. Justum est enim, ut lux a mortali 
<nobr><sub></sub></nobr> mundo abscedens ad nostras mentes immortales accedat, 
ut qui in isto saeculo volutati in luto tenebrarum 
sumus, aqua sanctificationis abluti ac mundati, 
et sinceritate induti alacres pergamus ad 
Christum. Haec et his similia prosequente S. Polycarpo 
universi gavisi sunt, et unusquisque nomen 
suum festinabat priusquam interrogaretur offerre.</p> 
<br> <h4><center>CAPUT XI. 
<em>Baptizati catechumeni, unaque Claudius cum filiis.</em> </center></h4> 
<p>32. Cumque haec agerentur, venit Claudius commentariensis 
ad primiscrinii Nicostrati domum, ubi 
ista agebantur; et dicit Nicostrato. Vehementer 
praefectura commota est, quod personas reorum 
tuae domus custodiae tradi jussisti. Hac de causa 
<nobr><sub></sub></nobr> suis te jussit praefectus aspectibus praesentari. Vide 
quasi debeas interrogatus dare responsum. Ingressus 
itaque ad praefectum Nicostratus cum interrogatus 
fuisset, cur eas personas, quas carceris claustra 
retinebant, suae voluerit domus mancipari custodiae, 
respondit: Amplitudinis vestrae jussu christianas 
intra domum meam custodiendas suscepi 
personas, quibus ut terrorem passionis incuterem, 
reorum illos feci sociari personis, ut jussioni vestrae 
et persuasioni nostrae si non consensu suo, saltem 
alieno experimento consentiant, et metuant ne similis 
eos poena concludat. Libentissime igitur haec 
audiens praefectus dimisit eum dicens: Magno te 
censu a parentibus eorum remunerari faciam, cum 
per te illis fuerint incolumes filii restituti.</p> 
<p><nobr><sub></sub></nobr> 33. Revertens itaque ad domum suam Nicostratus 
primiscrinius cum Claudio commentariensi, coepit 
universa referre, et qualiter S. Sebastianus, cum 
sit amicus imperatorum, christianissimus sit, et in 
eruditione divina perfectus, et qualiter animas 
christianorum sua exhortatione revocasset, et quod 
satis idonea ratione docuisset istam vitam fugitivam 
et imaginariam esse, et sic dum teneri putatur, 
auferri. Narrabat etiam, quomodo veniens repente 
lux de coelo perlustrasset eum, et quomodo uxorem 
ejus, quae per sex annos muta fuerat, fecit 
loqui.</p> 
<p>34. Cum haec narrasset Nicostratus Claudio, corruit 
ad pedes Nicostrati Claudius, dicens: Ex amissa 
conjuge duos filios habeo, ex quibus unus hydropis 
<nobr><sub></sub></nobr> morbo fatigatur, alius diversis vulneribus opprimitur; 
rogo ut jubeas eos visitari. Non enim dubito 
quod ille, qui potuit facere ut post sex annos loqueretur 
uxor tua, faciat, si voluerit, ut ad filios meos 
sanitas redeat. Et haec dicens proripuit se ad domum 
suam, et fecit inter manus adduci duos filios 
suos, et introducens eos intra domum, ubi erant sancti 
Dei, projecit eos ante pedes eorum dicens: Nulla 
penitus dubietatis signa in corde meo remanserunt: 
sed ex toto corde credens quod Christus, quem colitis, 
ipse sit verus Deus, detuli huc vobis duo incrementa 
mea, credens quod possent per vos a mortis 
<nobr><sub></sub></nobr> periculo liberari. Dicunt ei omnes simul sancti 
Dei: Omnes quos hic hodie infirmitas aliqua tenet, 
mox ut christiani facti fuerint, sanabuntur.</p> 
<p>35. Cumque clamaret Claudius credere se, et desiderare 
fieri Christianum, jussit S. Polycarpus ut 
darent singuli nomina sua. Primus itaque omnium 
dedit nomen suum Tranquillinus pater Marcelliani 
et Marci. Post hunc sex amici eorum, id est, Ariston, 
Crescentianus, Eutychianus, Urbanus, Vitalis et 
Justus; post hos Nicostratus primiscrinius, et Castorius 
frater ejus, et Claudius Commentariensis. 
Post hos filii Claudii, Felicissimus et Felix. Post hos 
Marcia mater Marcelliani et Marci cum uxoribus eorum 
et filiis: simul autem et Symphorosa uxor 
Claudii, et Zoe uxor Nicostrati. Post hos omnis 
<nobr><sub></sub></nobr> familia quae erat in domo Nicostrati, animae triginta 
et tres promiscui sexus et aetatis, dehinc omnes 
qui vincti fuerant, ac de carceris squalore adducti, 
animae sedecim.</p> 
<p>36. Igitur omnes isti LXVIII, a S. Polycarpo presbytero 
baptizati, et a S. Sebastiano suscepti sunt; 
feminarum autem matres factae sunt <small>[Note: <nobr><sub></sub></nobr> Colitur S. Beatrix 29 Jul.]</small> Beatrix et 
<small>[Note: <nobr><sub></sub></nobr> De hac Lucina actum 16 Januar. in Vita S. Marcelli. 
Colitur 30 Junii.]</small> Lucina. Primum itaque Claudii filios, hydropicum 
unum et alterum vulneribus plenum, mox ubi in 
nomine sanctae Trinitatis intinxit; ita de fonte sani 
elevati sunt, ut nec signum in eis alicujus morbi 
praeteriti remansisset. Post hos autem infantulos 
Tranquillinus pater SS. Marcelliani et Marci, qui ita 
podagrico et chiragrico fuerat dolore <small>[Note: <nobr><sub></sub></nobr> Al. <em>contractus.</em>]</small> constrictus, 
ut sicut supra dictum est, vix in manibus portaretur. 
<nobr><sub></sub></nobr> Hunc dum exuerent indumentis, et ille intolerabili 
se diceret dolore torqueri, interrogat eum 
Polycarpus presbyter, dicens: Tranquilline, si ex 
toto corde credis unigenitum Filium Dei Dominum 
Jesum Christum tibi salutem posse conferre, et omnibus 
peccatis tuis indulgentiam condonare, proprio 
ore edicito. Tranquillinus respondit: Ego indulgentiam 
solam peccatis meis dari et desidero et credo. 
Caeterum, etsi post baptismatis hujus sanctificationem 
in doloribus fuero, non potero de fide Christi 
ulterius dubitare: probavi enim et ex toto corde 
credens, in mea mente consensi, quod Filius Dei sit 
Dominus Jesus Christus, qui potest et animabus et 
corporibus salutem tribuere, et a morte aeterna ad 
vitam perpetuam revocare. Haec cum dixisset voce 
<nobr><sub></sub></nobr> magna, omnes sancti prae gaudio lacrymas effundebant, 
et rogabant Dominum ut fidei ejus fructus ostenderetur. 
Sanctus igitur Polycarpus confessor et 
presbyter mox ut eum <small>[Note: <nobr><sub></sub></nobr> Al. <em>olei.</em>]</small> chrismatis linivit unguento, 
interrogavit eum iterum, si crederet in Patrem et 
Filium et Spiritum sanctum; statim ut respondit. 
Credo, resolutae sunt manus ejus quae erant nodosae, 
et genua simul et plantae pedum ejus ita sunt 
incolumes redditae, ut ac si puerulus renovatis pedibus 
<nobr><sub></sub></nobr> suis in fontem descenderet clamans et dicens: 
Tu es Deus unus et verus, quem miser iste mundus 
ignorat.</p> 
<p>37. Hoc itaque ordine suo baptizato, universi, 
prout competebat, baptizati sunt, et per dies decem 
<small>[Note: <nobr><sub></sub></nobr> Addunt quidam codices <em>et sex.</em>]</small> qui supererant dilationi, quam meruerant, in Dei 
laudibus perdurantes ducebant dies et noctes in 
hymnis et canticis, et quasi fideles milites parabant 
animos suos ad dimicandum pro Christi nomine in 
martyrio bellaturi, ita ut et in mulieribus et infantulis 
amor ferveret martyrii, et invicem se ad confessionem 
sancti nominis contra diabolicas acies 
praepararent.</p> 
<br> <h4><center>CAPUT XII. 
<em>Errores Gentilium coram Chromatio Urbis praefecto 
confutati a Tranquillino.</em> </center></h4><nobr><sub></sub></nobr>  
<p>38. <small>[Note: <nobr><sub></sub></nobr> Scriptum erat in Rosweidi autographo: <em>Liber</em> 
II. Eam divisionem in nullo exemplari repertam 
omisimus.]</small> Diebus igitur acceptae dilationis expletis, 
Agrestius Chromatius urbis Romae praefectus ad se 
Tranquillinum patrem Marcelliani et Marci venire 
jubet. Quem cum de suorum perquireret arbitrio 
filiorum, Tranquillinus respondit: Ad referendas 
beneficiis vestris gratias nullus mihi oris sufficit sermo. 
Nisi enim currentes sententias vestri frena 
moderaminis tenuissent, et ego filios amisissem, et 
me patrem filii non haberent. Congratulantur mihi 
omnes, quos tenet paternus affectus, et pungit charitatis 
stimulus; etiam vestra, credo, quod mihi congaudeat 
celsitudo, quando morituris vita collata, et 
anxiis laetitia reddita, sollicitis securitas <small>[Note: <nobr><sub></sub></nobr> Al. <em>constructa.</em>]</small> restituta.</p> 
<p>39. Tunc praefectus aestimans filios ejus suas velle 
<nobr><sub></sub></nobr> idolis inclinare cervices, ait: <small>[Note: <nobr><sub></sub></nobr> Ms. S. Gist., <em>veni ergo hodie et debita</em>]</small> Venienti ergo die 
debita numinibus a filiis tuis thura reddantur: per 
quae et tu filiis perseveres incolumis, et tibi filii 
condonentur. Audiens haec Tranquillinus dixit: Illustrissime 
virorum, examinis vestri libram si velitis 
erga me et filios meos aequa lance pensare, agnoscere 
poteritis hoc Christianum vocabulum magnae esse 
virtutis. Praefectus dixit: Insanis, Tranquilline. Tranquillinus 
respondit: Insaniam passus sum, et animae 
et corporis; sed statim ut credidi Christo, et animae 
meae recepi et corporis sanitatem.</p> 
<p>40. Praefectus dixit: Ego, ut video, ad hoc inducias 
sceleratis filiis tuis dedisse cognoscor, ut non solum 
tu illos ab errore non tolleres, sed illi te suis erroribus
irretirent. Tranquillinus dixit: Per gloriam 
<nobr><sub></sub></nobr> vestram, nomen ipsum erroris discutite, et videte 
quae opera erroris nomine nuncupentur. Praefectus 
dixit: Tu dic quae opera erroris nomen accipiant. 
Tranquillinus dixit: Primus error est viam vitae 
relinquere, et per viam mortis gratanter incedere. 
Praefectus dixit: Et quae est via mortis? Tranquillinus 
dixit: Non tibi videtur via mortis esse, mortuis 
hominibus Deitatis nomen imponere, et figuras eorum 
per ligna et lapides adorare?</p> 
<p><nobr><sub></sub></nobr> 41. Praefectus dixit: Ergo non sunt dii quos colimus? 
Tranquillinus dixit: Intantum non sunt dii ut 
legatur in codicibus <small>[Note: <nobr><sub></sub></nobr> Al. <em>vestris.</em>]</small> publicis, et quam male sint 
nati, et quam iniquos et crudeles et sceleratos parentes 
habuerint; et quam inique et dolose et fraudulenter 
vixerint; et quam miserabiliter mortui sint. 
Numquid antequam Saturnus Cretensibus imperaret, 
et filiorum suorum carnes comederet, Deus in coelis 
non erat, aut Creta insula habebat regem, et coeli 
Deum non habebant? Valde errat qui putat Jovem 
filium ejus, imperare fulminibus, homuncionem in 
quo malitia et libido regnabat. Quem non persecutus 
est, qui patri non pepercit? Aut quam sordem non 
exercuit, qui suam germanam accepit uxorem? In 
foro, in plateis, in domibus, atque in omni loco 
<nobr><sub></sub></nobr> quotidie legimus, quia sordidissima Juno quod et 
soror et conjux fuerit gloriatur: et rapti Ganymedis 
honor turpissimus atque incestissimus ab ipsis, a 
quibus Jovis colitur, non negatur. Non ergo erras, 
vir sublimissime, qui tales colis, quales Romanae 
jubent leges pro sui facti qualitate damnari, et relicto 
Deo omnipotente qui in coelis regnat, lapidi 
dicis, Deus meus es tu: et ligno dicis: Adjuva me?</p> 
<p>42. Praefectus dixit: Ex quo coepistis blasphemare 
deos, et a cultura eorum recedere, ex eo <small>[Note: <nobr><sub></sub></nobr> Usitata in Christianos calumnia a variis PP. confutata, 
praesertim Paulo Orosio et S. Augustino.]</small> diversis 
cladibus Romanus orbis opprimitur. Tranquillinus 
respondit: Non est verum. Nam si recenseas decadas 
stylo <small>[Note: <nobr><sub></sub></nobr> Al. <em>libri,</em> mendose. Scriptum in quibusdam erat 
Libii.]</small> Livii digestas, illic invenies Jovi thura 
ponentes, una die viginti tria millia Romani exercitus 
juvenes cecidisse. Sed et illud non es immemor, 
<nobr><sub></sub></nobr> quod Senonenses Galli etiam Capitolium <small>[Note: <nobr><sub></sub></nobr> Ita mss. amnes. Legendum potius, <em>oppmgnaverunt:</em> 
<nobr><sub></sub></nobr> nam inde pretio deducti, mox et pulsi a Camillo.]</small> occupaverunt 
et omnem Romanam manum suis ludibriis 
subjugarunt. Diversas fames, et inenarrabiles pestes, 
diversas captivitates, diversas effusiones sanguinis 
Romanus orbis passus est, antequam unum colerent 
homines Deum. Nunc vero ex quo invisibilis et verus 
Deus coepit a credentibus coli, <small>[Note: <nobr><sub></sub></nobr> Al. <em>alta.</em>]</small> aucta pace exsultat 
Romanum imperium. Sed quod pejus est, Deus, qui 
hoc praestat, non cognoscitur; sed creaturae ejus 
ascribitur, quidquid a Creatore praestatur.</p> 
<p>43. Praefectus dixit: Si ille colendus est, qui humanis 
commodis aliquid praestat, nullus nisi sol 
habebitur deus, qui aspectu suo terrae viscera vegetat, 
ut semina suscepta parturiat, et genuinae sobolis 
grana in culmo restituat, atque universis 
<nobr><sub></sub></nobr> salutis nostrae utilitatibus, et lumen et restaurationem 
pariter tribuat et vigorem. Tranquillinus 
respondit: Et in hoc error est infinitus. Nam si 
hodie per servum suum quispiam clientibus suis 
tribuat quod rogatur, infinita stultitia est, si neglectus 
ille qui praestitit, servus per quem praestiterit honoretur. 
Et ut aliquam hujus dicti comparationem exhibeam; 
numquid cum naves Romanis alimenta deferunt, 
navibus potiusquam regibus gratiae referuntur? 
<nobr><sub></sub></nobr> Si ergo non navigantibus, sed imperantibus, 
homines quod annonantur ascribunt, quanto magis 
soli Deo agendae sunt gratiae, cujus nutu et haec omnibus 
usibus nostris elementa deserviunt, et sol ipse 
quotidie terrae marique pariter et clauditur in fine 
diei, et in diei iterum renovatione aperitur?</p> 
<br> <h4><center>CAPUT XIII. 
<em>Verbi incarnatio Gentili exposita.</em> </center></h4> 
<p>44. Praefectus dixit: Si ergo unus et invisibilis 
est quem colitis, Christum, quem Judaei crucifixerunt, 
non colitis? Tranquillinus dixit: recte haec 
inquiereres, si credere destinares. Incredulis enim 
omne quod nolunt vanum videtur. Semel enim in 
praeceps voluntas mortalium <small>[Note: <nobr><sub></sub></nobr> Al. <em>lapsa.</em>]</small> declinans, omne quod 
vituperat vituperari desiderat; et vult ut laudetur 
<nobr><sub></sub></nobr> ab omnibus omne quod laudat. Sed sapiens pro 
merito suo cuicumque rei, aut vituperationem suam 
impendere <small>[Note: <nobr><sub></sub></nobr> Al. <em>expendere.</em>]</small> nititur aut laudem. Praefectus dixit: 
Ego te de Christo vestro interrogo. Si enim a vobis 
hoc colitur quod istis oculis non videtur, Christum 
non colitis qui et visus est, et auditus, et interrogatus, 
et omnia quae humanae fragilitati competunt 
in ejus leguntur passione completa? Tranquillinus 
dixit: Audi similitudinem et intellige veritatem: 
Verbi gratia, si hodie annulum tuum habentem 
gemmam pretiosam videas in cloaca, aut in sterquilinio 
volutantem, et ad hunc eruendum mittas 
servos tuos; illi autem nec illum potuerint liberare, 
sed et seipsos in aliquo dum illum conantur eripere, 
polluerint; postea vero tu ipse, deponens has sericas 
<nobr><sub></sub></nobr> quas indutus es vestes, induas te servilem tunicam 
et descendens in cloacam mittas manus tuas in 
stercoribus, et annulum aureum simul tuis manibus 
repraesentes et gemmam, prae gaudio omnes amicos 
tuos invitas ad epulas et laetaris super annulum et 
gemmam, quod sint de nimiis squaloribus liberata. 
Praefectus dixit: Hanc propositionem ad cujus similitudinem 
attulisti? Tranquillinus respondit: Ut 
ostenderem tibi unum invisibilem Deum nos colere. 
Praefectus dixit: Et quod est aurum? aut quae est 
gemma, quae in sterquilinio volutabatur? Tranquillinus 
respondit: Aurum, corpus humanum est, 
gemma vero anima est, quae in ipso corpore inclusa 
est. Corpus vero et anima unum hominem faciunt, 
quomodo aurum et gemma unum annulum facere 
<nobr><sub></sub></nobr> comprobantur. Sed quantumvis pretiosus tibi sit 
annulus, longe satis homo pretiosior est centuplum 
et charus Christo. Tu misisti servos tuos, ut annulum 
de sordibus eriperent, et nulla ratione eum 
eruere potuerunt. Misit et prophetas suos Deus de 
coelo loquens ad eos, ut humanum genus a sordibus 
hujus mundi <small>[Note: <nobr><sub></sub></nobr> Al. <em>eriperent.</em>]</small> eriperet: et nulla ratione omnino 
hoc facere vel instantia potuerunt. Tu deposuisti 
aureas vestes, et servili indumento indutus descendisti 
<nobr><sub></sub></nobr> in cloacam, et manus tuas misisti in sordibus, 
ut annulum de sordibus liberares: Exuit et se majestas 
Divinitatis suae splendore, non tamen superna 
relinquens; et induit se servili nostri corporis indumento, 
et huc in cloacam hujus mundi coelo 
descendens, misit manus suas in sordibus passionum 
nostrarum; et passionem, quae meritis nostris debebatur, 
in semetipso suscipiens, gloriae nos suorum 
reddidit digitorum. Nam qui per incredulitatem 
volutabamur in squaloribus mundi, per fidem abluti 
a sordibus, divinis sumus manibus, ut ille tuus 
annulus, restituti. Numquid servi tui, qui te negaverunt 
dominum suum, dum te in habitu servili 
respicerent, non potuerunt ut rebelles occidi? Ita et 
qui negant Christum Dominum suum pro hoc quod 
<nobr><sub></sub></nobr> semetipsum a majestate exinanivit, et formam servi 
suscepit, nullatenus poterunt aeterni ignis poenas 
evadere. Ideo denique nobis qui in eum credimus, 
aeterni fontis unda subvenit, ut aeternus ignis ab 
aeterno fonte vincatur, et infidelitas a fidelitate 
superetur.</p> 
<p>45. Praefectus dixit: Ut video, non ut filios tuos 
ab hac intentione tolleres poposcisse probaris inducias, 
sed ut has aniles fabulas ad nostra tribunalia 
<small>[Note: <nobr><sub></sub></nobr> Al. <em>meditatas.</em>]</small> meditatus afferres. Tranquillinus dixit: Non meditantur 
discipuli Christi quid in conspectu judicum 
prosequantur. Sic enim praemonuit dicens: Quando 
potestatibus hujus mundi vos causa mei nominis 
tradent, nolite cogitare quomodo aut quid loquamini, 
dabitur enim vobis divinitus in illa hora quid 
<nobr><sub></sub></nobr> loquamini. Non enim vos estis qui loquimini, sed 
Spiritus Dei, qui loquitur in vobis <strong>(Matth. X, 19)</strong>. 
Non ergo meditando ego, sed credendo inveni Creatorem 
meum, et qui eram podagrico et chiragrico 
dolore contractus et <small>[Note: <nobr><sub></sub></nobr> Al. <em>quassus.</em>]</small> quassatus, statim ut Christo 
credidi, ac si parvulus omnium membrorum meorum 
recepi sanitatem. Constat ergo apud animum meum, 
ipsum me creasse qui me renovare dignatus est, et 
sicut dedit restaurationem corpori, ita quoque 
animae post istam vitam dare promisit, si tamen 
non dubius nec timidus hominum terroribus frangar; 
sed in ejus nominis confessione perdurans 
fidem integram, quam me Deus fecit invenire, 
conservem.</p> 
<p><nobr><sub></sub></nobr> 46. Praefectus dixit: Ignoras, Tranquilline, quanta 
invictissimorum principum erga Christianos ira 
desaeviat, et ideo quasi securus quod tibi videtur 
sine timore prosequeris. Tranquillinus dixit: Stultus 
timor est, quo plus timetur humana indignatio, 
quam divina. Numquid si in medio canum latrantium 
venerimus, et vano furore nos coeperint suis 
morsibus attrectare, possunt nobis de animo tollere 
hoc quod nos homines sumus <small>[Note: <nobr><sub></sub></nobr> Quidam, <em>rationales.</em>]</small> rationabiles, cum 
sint illi canes, et irrationabiles, et insani? Ita qui 
nobis recte credentibus irascuntur, saevire quidem 
<nobr><sub></sub></nobr> possunt, et inferre iniqua supplicia; numquam tamen 
de corde nostro hoc auferre poterunt, quod 
Dominum Jesum Christum et creatorem esse credimus, 
et redemptorem nostrum ac restauratorem 
esse gaudemus. Tum praefectus jussit eum recipi a 
Commentariis, dicens: Proxima te audiam sessione.</p> 
<br> <h4><center>CAPUT XIV. 
<em>Chromatius Urbis praefectus catechizatur.</em> </center></h4> 
<p>47. Post haec mittit et adduci eum ad se praecepit 
per noctem occulte, et offerens ei infinitum pondus 
auri dicebat: Ostende mihi medicamentum ex quo 
recuperasti salutem. Cui Tranquillinus ait: Scias 
grandem iram et furorem Dei passuros esse, qui gratiam 
ejus vel venundandam existimant vel emendam. 
Unde si vis a podagrico dolore liberari, crede Christum 
<nobr><sub></sub></nobr> Filium Dei, et liberaberis, et sicut hodie me vides, 
ita salvus eris. Nempe vix manibus deferebar, et 
undecim annos per omnes juncturas nervorum in corpore 
meo dolorum nodis astrictus, vix ori meo panis 
alienis manibus tradebatur: illico ut Christum verum 
Deum esse credidi, salutis meae gaudia recepi, et 
sum incolumis, quia verum Deum salvatorem meum 
agnovi.</p> 
<p>48. Tunc praefectus dimisit eum dicens: Adduc 
ad me qui te Christianum fecit, ut si mihi promiserit 
sanitatem, possim et ego fieri Christianus. Statim autem 
Tranquillinus veniens ad S. Polycarpum presbyterum 
narravit ei omnia quae gesta vel dicta sunt; 
et ducens eum intra domum occulte, praefecti eum 
aspectibus praesentavit. Cui praefectus ait: Licet 
<nobr><sub></sub></nobr> gravis animadversio principum Christianis infesta 
sit, tamen spe recuperandae salutis afferam vobis 
quidquid illud est usque ad dimidium bonorum patrimonii 
mei, si ab hac nodositate <small>[Note: <nobr><sub></sub></nobr> <b>Κονδύλωμα,</b> est in condylis sive articulis digitorum 
<nobr><sub></sub></nobr> tuber, sive inflammatio: Mss. habebant <em>condologmatum;</em> 
quidam <em>doloris.</em>]</small> condylomatum 
mei fuerint membra corporis resoluta. Tunc S. Polycarpus 
subridens ait: Potens est Dominus Jesus 
Christus ut ignorantiae tuae <small>[Note: <nobr><sub></sub></nobr> Al. <em>Valvas.</em>]</small> januas aperiat, et ostendat 
tibi quod ipse sit corporis tui restaurator. 
Nam pecuniam sive qui afferunt, sive qui oblatam 
accipiunt, non solum nullam dolentibus conferunt 
medicinam, sed etiam ipsi sibi insanabilem morbum 
assumunt. Dicit ei praefectus: Dic ergo mihi quid 
faciam, ut consequi valeam quod spero. Dicit ei Polycarpus: 
Si credideris ex toto corde tuo, sicut credidit 
<nobr><sub></sub></nobr> Tranquillinus, salvus eris. Dicit ei praefectus: 
Quo ordine credere debeam intimato? Tunc S. Polycarpus 
catechizavit eum, et indixit ei ut per triduum 
jejunaret. Et convocans ad se S. Sebastianum 
tribus diebus et tribus noctibus jejunavit cum eo: 
et cum lacrymis pariter orabant, ut fidem nominis sui 
in salutem volentis credere Dominus declararet.</p> 
<br> <h4><center>CAPUT XV. 
<em>Chromatii confracta Idola.</em> </center></h4> 
<p>49. Igitur cum dies tertia, quae constituta fuerat, 
advenisset, ad domum sustinentis praefecti veniunt 
<nobr><sub></sub></nobr> pariter properantes. Qui ingressi dixerunt: Pax fidei 
tuae. At ille resalutavit eos officiosissime; et 
hortatur eos sedere juxta se, et dixit: Ex ore Tranquillini 
ratio egressa oculorum meorum assertione 
declaratur. Video enim hunc sanissimum quem podagrico 
et chiragrico videram dolore contractum. A 
quo genus medicamenti unde fuisset salvatus inquirens, 
tale ab eo recepi responsum: Dum fidem 
meam in idolis ponerem, debilis et nimia sum infirmitate 
contractus: at ubi unum Deum in coelis didici 
ostensione Christianorum, abnegavi universa quae 
sine causa colueram, et tradidi <small>[Note: <nobr><sub></sub></nobr> Al. <em>Animam meam ex fide Christo.</em>]</small> fidem animi mei 
Christo. Mox autem ut unum et verum Deum in 
coelis regnare confessus sum, statim omnis, quam 
per undecim annos amiseram, ad me reversa est 
<nobr><sub></sub></nobr> sanitas, et omnis a me est protinus infirmitas separata. 
Haec audivi auribus, probavi oculis, corde credidi; 
superest ut quod fecistis Tranquillino et mihi faciatis, 
ut possim mei corporis recipere sanitatem.</p> 
<p>50. Polycarpus presbyter dixit: Si transeuntes 
dolores anima hominis non suffert, quid de illis doloribus 
actura est, quibus nullus umquam evenit 
finis, nulla datur omnino successio? Nam isti dolores 
illorum dolorum imaginem portant, et quantum 
distat inter ignem vivum et picturam ejus, tantum 
distat inter dolores quos nunc patitur corpus, 
et illos quos anima passura est, si ignara <small>[Note: <nobr><sub></sub></nobr> Al. <em>Creatoris sui spreverit munus.</em>]</small> Creatoris 
sui praesentis vitae impleverit munus. Age ergo nobiscum 
prius de doloribus illis, et esto de illa poena 
sollicitus, quae habet ignem semper ardentem, et 
<nobr><sub></sub></nobr> vermem semper edentem.</p> 
<p>51. Tunc Chromatius urbis Romae praefectus, cum 
unico filio suo Tiburtio, dedit nomen suum dicens: 
In hoc de fide mea certos vos esse convenit, in qua 
etiam filium meum Christianum fieri mecum exopto. 
S. Sebastianus dixit: Vide ne sola recuperatione 
tui corporis ductus te Christianum fieri speres, sed 
magis spe vitae aeternae facias mentem tuam puram 
ad videndam rationem veritatis. Nisi enim agnoveris 
qui sit Creator tuus, non poteris invenire salutem 
quam quaeris. Chromatius dixit: Ergo et rusticos 
et simplicissimos homines non videmus esse 
Christianos, ita ut inter mille viros vix invenias 
unum qui possit vel sermonum disciplinam adipisci. 
Numquid hi omnes ad istam inquisitionem attingere 
<nobr><sub></sub></nobr> potuerunt dum fierent Christiani? S. Sebastianus ait: 
Hoc responsum tuum nostrae partis <small>[Note: <nobr><sub></sub></nobr> Al. <em>Affirmat.</em>]</small> firmat assertionem. 
Nam ab origine mundi cum ruricolis et pastoribus 
ovium Deus habuit rationem, et juxta finem 
mundi veniens non elegit grammaticos et oratores, sed 
piscatores et simplices, et ipsis tradidit notitiam suam.</p> 
<p>52. Chromatius dixit: Cur ergo me dicis prius debere 
agnoscere quis sit creator meus, quem nisi 
agnoverim salutem invenire non possim? S. Sebastianus 
dixit: Quia multos deos, et multas deas coluisti. 
<nobr><sub></sub></nobr> Nisi ergo hos a corde tuo excluseris, et imagines 
eorum confregeris, et cognoveris unum et 
verum Deum, vitam et salutem invenire non poteris. 
Chromatius dixit: Indica ergo mihi quis sit 
unus et verus Deus. S. Sebastianus respondit: Si 
servum tuum ad hauriendam aquam miseris, dum 
ad fontem venerit, aspicit prius ne sordes aliquae 
intus lateant in lagena, et non est ausus aquam in 
vas mittere, nisi mundatum a sordibus viderit; nos 
tibi quomodo poterimus tradere fontem veritatis, 
nisi prius te ab omnibus idolorum sordibus et squaloribus 
feceris alienum? Chromatius dixit: Et quo 
ordine alienus effici potero ab his? S. Sebastianus 
dixit: Da nobis potestatem ut omnia idola, quae in 
domo tua invenerimus, lapidea confringamus, lignea 
<nobr><sub></sub></nobr> incendamus, aurea et argentea vel aerea conflemus, 
et pretia eorum egentibus dividamus. Chromatius 
dixit: Et cum haec feceritis, mihi quid fructus accedet? 
S. Sebastianus dixit: Omnium <small>[Note: <nobr><sub></sub></nobr> Al. <em>membrorum.</em>]</small> nervorum tuorum, 
quorum nodositate constringeris, statim consequeris 
sanitatem; et quasi qui numquam dolueris, 
ita pedibus tuis currere incipies, et agnoscere quod 
inimicos tuae salutis <small>[Note: <nobr><sub></sub></nobr> Al. <em>colendos duxeris.</em>]</small> deos dilexeris; tuum vero 
parentem hunc esse, qui te statim ut ejus notitiam 
atque culturam inveneris, restaurat et salvat.</p> 
<p>53. Chromatius dixit: Nolite vosmetipsos ad hanc 
injuriam deponere: sed servis meis praecipiam; et 
ipsi universa confringent. S. Sebastianus dixit: Dubii 
et timidi et infideles si ea confregerint, inveniet 
diabolus per quamcumque negligentiam eorum 
<nobr><sub></sub></nobr> occasionem laedendi eos, et statim ut laesi fuerint, 
dicent infideles, propterea eos laesos esse quia idola 
confregerunt. Nisi enim loricam habens non eripitur 
ictibus sagittarum. Galea enim et scuto et hasta 
utitur docta manus in praelio, ut ex munimine armorum 
et impetu feriendi assumat audaciam, et terga 
non vertat. Similiter et milites Dei, qui scuto fidei 
muniuntur, et lorica tegminis Christi proteguntur, 
habentes galeam fidei et salutis, ipsis est tutum 
inire certamen. Pugnant enim acerrime et fortiter 
vincunt, quia contra invisibilem hostem die noctuque 
infatigabiliter praeliantur; et sunt tecti in omnibus 
membris, fide potius armati quam ferro. 
Chromatius dixit: Fiat volontas Dei et vestra. 
Tunc S. Polycarpus presbyter, et B. Sebastianus 
<nobr><sub></sub></nobr> praecingentes se oraverunt; et post orationem amplius 
quam ducenta idolorum signa confringentes, 
coeperunt gratias agere Deo suo.</p> 
<br> <h4><center>CAPUT XVI. 
<em>Instvumentis astrologiae judiciariae confractis sanatur 
Chromatius.</em> </center></h4> 
<p>54. Post haec accesserunt ad Chromatium dicentes 
ei: Confringentibus nobis idola tu debuisti sanitatem 
recipere, nisi forte aliqua tibi in animo signa 
infidelitatis derelinquuntur. Hoc enim apud nos 
<nobr><sub></sub></nobr> certum gerimus, quod aut est aliquid, quod nondum 
est fractum; aut si omnia fracta sunt, quid in 
animo geras nobis evidentius manifesta. Tunc ille: 
Habeo, inquit, cubiculum holovitreum, in quo omnis 
disciplina stellarum ac mathesis <small>[Note: <nobr><sub></sub></nobr> Al. <em>mechanice stare videtur constructa.</em>]</small> mechanica est arte 
constructa, in cujus fabrica pater meus Tarquinius 
amplius quam ducenta <small>[Note: <nobr><sub></sub></nobr> Ms. Rip. <em>talenta.</em>]</small> pondo auri dignoscitur expendisse. 
Cui S. Sebastianus dixit: Si hoc tu integrum 
habere volueris, te ipsum frangis. Chromatius 
dixit: Quid enim? Mathesis aut <small>[Note: <nobr><sub></sub></nobr> <b>Ἐφημερὶς</b> proprie <em>diarium</em> est, sive res actionesque 
per dies descriptae.]</small> ephemeris aliquo 
sacrificiorum usu coluntur, cum tantum eis mensium 
et annorum cursus certo <small>[Note: <nobr><sub></sub></nobr> Ms. Rebd. <em>pondere pensentur et tendantur.</em>]</small> numero per horarum 
spatia distinguuntur? et lunaris globi plenitudo vel 
diminutio, digitorum motu, rationis magisterio, et 
calculi computatione praevidetur? S. Polycarpus 
<nobr><sub></sub></nobr> presbyter dixit: Illic signa Leonis et Capricornii et 
Sagittarii, et Scorpionis, et Tauri sunt, illic in Ariete 
luna, in Cancro hora; in Jove stella, in Mercurio tropica, 
in Venere Mars, et in omnibus istis monstruosis 
daemonibus ars Deo inimica cognoscitur. Ista 
Christiani ita recusant, ut non solum ipsi non habeant, 
non colant, non credant, non teneant; verum 
etiam nec animos illos habeant, qui hujuscemodi 
nugis suum occupant pectus? Omnia enim ista falsa 
deceptionisque ministra sunt: similitudo in eis veritatis 
est, non ipsa veritas.</p> 
<p>55. Dicit ei Chromatius: Quid? quod nonnumquam 
futura praenuntiant? S. Sebastianus dixit: Ista 
omnia vanissima esse et falsissima, Christo revelante, 
cognovimus; quae tibi nunc manifestius aperiemus. 
<nobr><sub></sub></nobr> Praecipe hodie ad te mathesis venire doctorem, 
cui dicas, illo tempore te asperis casibus laborasse, 
et inquire per quas stellas hoc tibi evenerit 
mali; responsa ejus erunt procul dubio talia, quod 
tempus tuum a malitioso Marte susceptum est, aut 
Saturnus <small>[Note: <nobr><sub></sub></nobr> Ita mss. plerique. <em>Tempus quo sol</em> (aliusve planeta) 
<em>in eamdem partem signiferi per eosdem numeros 
</em><nobr><sub></sub></nobr> <em>redit, per quos cursus sui principium coeperat,</em> <b>ἀποκατάστασιν</b> <em>vocant studiosi rerum coelestium.</em> Columella. 
Potest ergo et revolutio Saturni planetae ad primum 
situm intelligi, aut turbatio rerum et <b>κατάστασις</b> maligno 
ejus sidere concitata. At mss. Rip. habet 
<em>apocasticus.</em> Brecthus <em>apostaticus, id est, retrogradus:</em> 
aut potius, <em>contrarius, maleficus.</em>]</small> apocatasticus fuit, aut annus tuus ex 
diametro susceptus est, aut <small>[Note: <nobr><sub></sub></nobr> <b>Κλιμακτῆρες</b> dicuntur anni scansiles, a <b>κλίμαξ,</b> 
quod est <em>gradus.</em> Vanissimas istas observationes ipse 
Plinius ridet lib. VII, cap. 49: <em>Rursus Aesculapii 
secta,</em> inquit, <em>quae stata vitae spatia a stellis accipi dicit, 
sed quantum plurimum tribuat, incertum est. Rara autem 
esse dicunt longiora tempora, quandoquidem momentis 
horarum insignibus lunae dierumve septem atque 
novem (quae nocte ac die observantur) ingens turba 
</em><nobr><sub></sub></nobr> <em>nascatur, scansili annorum lege occidua, quam climacteras 
appellant, non fere ita genitis</em> LIV <em>annum excedentibus. 
Primum ergo artis ipsius inconstantia declarat, 
quam incerta res sit. Accedunt experimenta et 
exempla recentissimi census, quem intra quadriennium 
imperatores caesares Vespasiani, pater filiusque, censores 
egerunt.</em> Et quibusdam interjectis exemplis, subdit: 
<nobr><sub></sub></nobr> <em>Alia mortalitatis inconstantia: Homerus eadem 
nocte natos Hectorem et Polydamanta tradit, tam diversae 
sortis viros. C. Mario, Cn. Carbone</em> III <em>Coss. ad 
quintum Kalend. Junias, M. Caecilius Rufus et C. 
Licinius Calvus eadem die geniti sunt, oratores quidem 
ambo, sed tam dispari eventu. Hoc etiam iisdem horis 
nascentibus in toto mundo quotidie evenit, pariterque 
domini ac servi gignuntur, reges et inopes.</em>]</small> climacterica tibi in 
centro sunt nata, aut <small>[Note: <nobr><sub></sub></nobr> Brechtus et quidam codices, <em>reditus;</em> al. <em>synedethos;</em> 
al., <em>si inditus;</em> alii recte, <em>syndetos</em> et <em>syndetus,</em> 
id est colligatus, convinctus; forte <em>syndesmos,</em> conunctio.]</small> syndetus fuit cum malo, aut 
invisibilis, aut in <small>[Note: <nobr><sub></sub></nobr> Quidam codices <em>stigmate.</em> Brechtus hoc omisit.]</small> schemate, aut immobilis circa te 
exstitit cursus in stellis. Haec et his similia cum dixerit, 
rationis tibi verisimile assignare nititur aliquid 
<nobr><sub></sub></nobr> et probare. Age nunc, interroga alterum mathematicum, 
cui ipsas horas ipsumque tempus in bonis tibi 
exuberasse casibus dicas, illico videbis eum tibi rationabilia 
schemata infinita afferre, quibus approbet, 
quia in ipsis tibi temporibus evenire debuerint bona. 
Circulum etenim tenet ex omni parte collectum, in 
quo diversas et varias causas accipit, et quibus occasionem 
capiat dicendi quod voluerit.</p> 
<p>56. Nam futura dum penitus praevidere non possunt, 
climactericas dicunt, id est naturae rei incerta 
profugia. Nam diversis temporibus nati uno naufragio 
perierunt, et una hora diei vel noctis exorti, 
alter ad mendicitatem deponitur, ascendit alter ad 
regnum: et in uno praelio innumerabilis multitudo 
prosternitur, et uno die, imo uno <small>[Note: <nobr><sub></sub></nobr> Al., <em>puncti atomo.</em>]</small> puncto, in una 
<nobr><sub></sub></nobr> domo, duae feminae, pudicissima altera, altera efficitur 
impudica: utriusque stellae si meritum contulerint, 
nec meretrix vituperanda est, nec casta 
laudanda. Certe legum latores et principes sacra sua 
praevaricata puniunt, et ideo forum, ideo judex, ideo 
jura, ut justi laudentur recte, et injusti merito puniantur. 
Et hoc nolo ut otiosum existimes, quod te 
ipsum nondum salvatum attendis. Nam si ex integro 
a te inimici generis humani caeremonias abjiceres, 
in temetipso quod verum est didicisses.</p> 
<p>57. Audiens haec Chromatius dixit: Verus ille 
Deus est, qui vos tales probatur habere cultores. 
Nam omnis sermo vester ita rationibus affluit; ut et 
pecudum ad rationem veram mentes inclinet. Unde 
etiam hoc ipsum quod ad ornatum domus visus sum 
<nobr><sub></sub></nobr> excepisse, ne impediat saluti meae ejus incolumitas, 
dissipetur. Credo enim, et haec fides mea est, quod 
his omnibus quae Christianitatis lex abominatur et 
prohibet, si a me ex integro separavero, et praesentem 
merear salutem consequi et futuram.</p> 
<p>58. Audiens haec filius ejus Tiburtius dixit: Nulla 
patiar ratione hoc opus pretiosum et praecipuum et 
incomparabile dejici. Sed ne paternae saluti videar 
venire contrarius, deferantur duo clibani et accensi 
ante januam cubiculi praeparentur, ut dum destructum 
ab eis fuerit, et pater meus non receperit sanitatem, 
<nobr><sub></sub></nobr> ambo in singulis clibanis ardentibus demergantur. 
Audiens haec pater ejus, prohibebat fieri. 
Sancti vero non solum non metuebant promissum 
exitium, verum etiam constanter praeparari clibanos 
hortabantur.</p> 
<p>59. Tunc accesserunt ad universa idola crystallina 
et holovitrea, et omne opus illud mechanicum: et 
subito, dum sanctorum manibus frangerentur, apparuit 
ante oculos Chromatii juvenis, cujus facies 
flammeo radiabat aspectu et dixit ei: Misit me Dominus 
meus Jesus Christus, cui credidisti, ut omnium 
membrorum tuorum recipias sanitatem. 
Ad hanc vocem sanissimus redditus coepit currere 
post juvenem, ut pedes ejus oscularetur. At ille dixit 
ei: Vide ne contingas me, quia nondum baptismatis 
<nobr><sub></sub></nobr> sanctificatio te a squaloribus abluit idolorum. Videns 
haec Tiburtius filius ejus, advolvitur ad pedes 
S. Polycarpi. Ipse autem Chromatius praefectus astringebat 
plantas S. Sebastiani, et ambo una voce 
clamabant: Verus Deus est Christus, verus et omnipotens 
unigenitus Filius Dei, quem praedicatis boni 
ministri ejus.</p> 
<br> <h4><center>CAPUT XVII. 
<em>Chromatii et Tiburtii baptismus.</em> </center></h4> 
<p>60. Tunc B. Sebastianus dixit Chromatio: Sicut 
ipse nosti, principatum primae cohortis ago, sed utrum 
sit <small>[Note: <nobr><sub></sub></nobr> Mss. Rebdorf., <em>malitia.</em>]</small> militia hominis, nescire olim decrevi, nec vellem. 
Ad hoc tantum sub chlamyde latere volui, ut nutantium 
animos instruerem, et dubitantes constantes 
<nobr><sub></sub></nobr> efficerem, ne passionum doloribus cederent, quos 
fides fecerat bellatores. Tu autem amplissimae potestatis 
apicem gerens, non potes temetipsum nec a 
spectaculis tollere, neque judicandis negotiis absentare. 
Simulans igitur aegritudinem, tibi ipsi postula 
successorem, ut possis liber ab occupationibus mundi, 
futurae vitae rudimenta suscipere, ut secunda nativitate 
iterum natus aeternis efficiaris parentibus 
proles. Eodem itaque die mittit ad amicos suos in 
palatio positos, per quos testimonialia scripta suscipiens, 
tirocinium divinae militiae antequam baptizaretur 
accepit.</p> 
<p>61. Quid memorem, quam plenissimae fidei fuerit, 
quamque acris ingenii contra infidelium asserta constiterit? 
<nobr><sub></sub></nobr> Sequens lectio manifestat. Nam in initio 
qualiter sit sacrosancti fontis unda perfusus, mentis 
ejus fides evidenter enituit. Interrogatus si crederet, 
dixit: Credo. Iterum interrogatus, utrum abrenuntiaret 
omnibus idolis, respondit: Abrenuntio. Prosecuta 
est interrogatio sacerdotis, utrum renuntiaret 
omnibus peccatis; at ille ait: Ista prius debuisti 
<nobr><sub></sub></nobr> inquirere antequam has aulas <small>[Note: <nobr><sub></sub></nobr> Al., <em>regni.</em>]</small> regis coelorum intrarem. 
Nunc autem reinduam me non baptizatus, 
ut omnibus prius, quibus sum iratus, indulgeam; 
omnibus debitoribus meis chirographa restituam; 
si cui aliquid violenter abstuli, integrum reddi praecipiam: 
duae mihi post uxoris obitum concubinae 
sunt, et istis dotem et maritis tradam, ab omni nexu 
servili, ingenuo, privato, vel publico actuum meorum 
exsolvam: et ita demum promittam renuntiaturum 
me omnibus peccatis diabolicis et voluptatibus 
mundi. Dicit ei Polycarpus presbyter: Beatiorem 
te coelestis unda perfundet, cum ea quae arbitrio tuo 
dicis te esse facturum, tota festinatione compleveris: 
nam et quadragesimae tempus ideo baptizandis injungitur, 
ut <small>[Note: <nobr><sub></sub></nobr> Al., <em>totis diebus.</em>]</small> tot diebus ipsi discant renuntiaturos 
<nobr><sub></sub></nobr> se esse omnibus artibus inimici et mundi commerciis, 
si qui verissime effici volunt Christiani.</p> 
<p>62. Tunc Tiburtius juvenis sapientissimus dixit: 
Pater, si tibi pro renuntiandis negotiis tempus flagitas, 
ego qui adhuc suscepturus eram negotia fori, 
soli susceptionis voluntati renuntio: et qui futurus 
eram advocatus ad agendas causas mortalium, suscipiam 
Christianitatem, ad agendas actiones angelicas, 
cum unus esse coepero ex eorum numero, qui 
aeternam vitam accipiunt, et efficiuntur causidici 
sanctitatis. Tunc amplexatus est eum B. Sebastianus: 
quem cum baptizasset S. Polycarpus, ipse pater 
susceptionis ejus est factus.</p> 
<p>63. Igitur dum pauci admodum transacti fuissent 
dies, omnibus rite abrenuntiatis a Chromatio mundi 
<nobr><sub></sub></nobr> negotiis, suscepit Chromatius sacri baptismatis novitatem; 
et cum eodem ex familia ejus promiscui sexus 
mille quadringentae animae, quos omnes prius manumissionis 
gratia a servitutis nodo exsolvit, et donis 
optimis instruxit, dicens hoc: Illi qui Deum incipiunt 
habere patrem, servi hominis non debent 
esse.</p> 
<br> <h4><center>CAPUT XVIII. 
<em>Chromatius, praefectura Urbis abdicata, persecutionis 
tempore Christianos alit.</em> </center></h4> 
<p>64. Erat autem papa urbis Romae nomine <small>[Note: <nobr><sub></sub></nobr> Colitur S. Caius papa 22 April; sedit a consulatu 
Cari II et Carini, an. chron. 283, usque ad consulatum 
Diocletiani VI, et Constantii II, an. Chron. 296.]</small> Caius, 
vir magnae prudentiae, magnaeque virtutis, imperantibus 
<small>[Note: <nobr><sub></sub></nobr> Carinus sub finem anni 282, caesar creatus, 
Caro patre in expeditione Persica ictu fulminis, Numeriano 
fratre Apri soceri fraude exstinctis, ipse 
quoque anno 285, Diocletiani II, ab hoc victus interemptusque 
est.]</small> Carino, Diocletiano et Maximiano. Sed Diocletianus 
<nobr><sub></sub></nobr> in Urbe erat cum Maximiano: Carinus autem 
erat cum omni exercitu in partibus Galliarum 
positus: et ejus intuitu lenta persecutio Diocletiani 
circa Christianos esse coeperat; quia <small>[Note: <nobr><sub></sub></nobr> Huc fortasse respexit Vopiscus de eo scribens, 
odio nostrae religionis: <em>Amicos optimos quosque relegavit; pessimum quemque elegit aut tenuit;</em> et infra: 
<em>hominibus improbis plurimum detulit.</em> Tales 
etiam Christiani habiti quamquam alioquin <em>flagitiose 
vixisse Carinum</em> Orosius quoque testatur. Sed aucta 
invidia, quod in comitatu Christianos haberet, etiam 
sanguine junctos, ut ex vita S. Juliani 9 Januar., 
cap. 18, num. 35, patet.]</small> Carinus habebat 
aliquos amicos, quos hujus tituli professio decorabat.</p> 
<p>65. Igitur occiso Carino in civitate <small>[Note: <nobr><sub></sub></nobr> Ita plerique codices; quidam, <em>Maguntiaca;</em> unus, 
<em>Moguntiaco:</em> Mombricius, <em>Montiacho;</em> Brechtus, <em>ad 
</em><nobr><sub></sub></nobr> <em>Margum:</em> recte. Ita Vopiscus: <em>Nam contra Diocletianum 
multis praeliis conflixit. Sed ultima pugna 
apud Margum commissa occubuit.</em> Alia exemplaria habent 
<em>apud Martium.</em> Eutropius lib. IX: <em>Postea Carinum 
</em><nobr><sub></sub></nobr> <em>omni odio et detestatione viventem, apud Margum 
ingenti praelio vicit, proditum ab exercitu suo, quem 
fortiorem habebat, certe desertum, inter Viminatium 
atque Aureum montem.</em> Aurelius Victor de Caesaribus: 
<em>At Carinus ubi Moesiam contigit, illico Margum juxta 
Diocletiano congressus, dum victos avide premeret, 
suorum ictu interiit.</em> Margus urbs erat Moesiae, et flumen, 
ut in tabula itineraria videre est.]</small> Maguntiaco 
<nobr><sub></sub></nobr>  <small>[Note: <nobr><sub></sub></nobr> Ita plerique codices omnes. Legendum forte, 
<em>Maximo et Aquilino,</em> nisi <em>Maximianus Herculeus</em> illi 
subrogatus, qui anno sequenti, Christi 287 secundum 
consulatum gessisse legitur. Is ergo coss. cum superiore 
anno occisus esset <em>Carinus,</em> vehemens commota 
persecutio in Occidente.]</small> Maximiano et Aquilino consulibus, facta est persecutio 
talis, ut nullus emeret vel venundaret aliquid 
nisi qui <small>[Note: <nobr><sub></sub></nobr> Ita S. Gregorius Turonens. lib. I Hist. Franc. 
cap. 5. <em>Hic</em> (Chus) <em>primus statunculam adorandam 
diaboli instigatione constituit.</em> Alii <em>statunculum,</em> legunt, 
et <em>staticulum,</em> uti et hic, estque <em>staticuli</em> nomen 
etiam Tertulliano usurpatum. Brechtus: <em>statiunculis, 
hoc est, parvis idolorum statuis.</em>]</small> statunculis positis in eo loco, ubi emendi 
gratia ventum fuisset, thuris exhibuisset incensum. 
Circa <small>[Note: <nobr><sub></sub></nobr> Insulae in urbibus sunt domus undique vicis 
clausae, atque ab aliis separatae, uti marinae insulae 
undique aquis ambiuntur. Suetonius in Nerone, cap. 
16: <em>et ut ante insulas ac domos porticus essent, de quarum 
</em><nobr><sub></sub></nobr> <em>solariis incendia arcerentur;</em> et in Julio, cap. 
41: <em>Recensum populi nec more nec loco solito, sed 
vicatim per dominos insularum egit.</em> In veteri descriptione 
Urbis ad singulas regiones, numerus exprimitur 
insularum.]</small> insulas, circa vicos, circa <small>[Note: <nobr><sub></sub></nobr> Al., <em>nymphas.</em> In eadem descriptione Urbis 
praeter <em>balnea lacusque</em> aliquot recensentur <em>nymphaea.</em>]</small> nymphea quoque 
erant positi compulsores, qui neque emendi copiam 
darent, aut hauriendi aquam ipsam facultatem 
tribuerent, nisi qui idolis delibassent.</p> 
<p>66. Tunc S. Caii episcopi consilio habito, Chromatius 
illustris vir omnes Christianos in domo sua 
suscepit, et universos ita fovebat, ut nullus omnino 
sacrificandi necessitati succumberet. Verum quia 
tanta vis persecutionis exstiterat, ut opinio ipsa Christianitatis 
ejus celari non posset, meruit ex sacro 
rescripto Chromatius ut medendi gratia in Campano 
<nobr><sub></sub></nobr> littore moraretur, <small>[Note: <nobr><sub></sub></nobr> Al., <em>quod latex subterfluit, in quo erat latice piscis,</em> 
etc., inepte corrupta lectio.]</small> in quo erat lati cespitis dominus, 
tribuitque copiam omni Christiano ire volenti 
cum eodem ad persecutoris rabiem declinandam. 
Tunc orta est contentio inter S. Polycarpum, et B. 
Sebastianum; quis horum duorum in Urbe remaneret, 
et quis iret cum Chromatio, qui tantum populum 
susceperat Christianum. Quibus altercantibus 
venerabilis papa Caius dixit: Dum ambo passionis 
coronam quaeritis, acquisitum Domino populum desolatis. 
Unde mihi videtur, ut tu, frater Polycarpe, 
quia et sacerdotii rectum tramitem tenes, et scientia 
Dei repletus es, pergas simul ad confortandas credentium 
mentes et animos dubios <small>[Note: <nobr><sub></sub></nobr> Ms. Rip., <em>recreandos;</em> al., <em>confirmandos.</em>]</small> aedificandos. At 
ille his auditis quievit et blandum papae imperium 
aequanimiter tulit. Venit itaque dies Dominica, in 
<nobr><sub></sub></nobr> qua Caius episcopus agens quae Dei sunt intra domum 
Chromatii, hac omnes alloquitur voce: Dominus 
noster Jesus Christus praescius fragilitatis humanae 
duos in se credentibus constituit gradus, confessionis 
scilicet et martyrii, ut hi qui martyrii pondus 
se posse perferre desperant, confessionis gratiam 
teneant, et dantes <small>[Note: <nobr><sub></sub></nobr> Al., <em>locum.</em>]</small> latus bellantibus, Christi militum, 
qui pro ejus sunt nomine pugnaturi, sollicitudinem 
gerant. Pergant itaque qui volunt una cum 
filiis nostris Chromatio et Tiburtio, et mecum in hac 
<nobr><sub></sub></nobr> urbe qui voluerint maneant. Non enim nos terrarum 
spatia divident, quos Christi charitas nectit, nec absentiam 
vestram sentiunt oculi nostri, quia de interioris 
hominis vos intuemur aspectu.</p> 
<p>67. Haec et his similia dicente papa Caio, exclamavit 
Tiburtius, vir clarissimus dicens: Obsecro te, 
pater et episcoporum episcope, ne me patiaris terga 
persequentibus dare. Mihi enim valde jucundum est 
et optabile, si possem millies pro vero Deo occidi, 
tantum ut illius vitae dignitatem inveniam, quam 
nullus mihi successor eripiat, cui nulla tempora finem 
imponant. Tunc S. Caius, congaudens fidei 
ejus lacrymas effundebat, orans ut omnes qui remanserant 
certamine victores existerent, triumphum 
martyrii capientes.</p> 
<br> <h4><center>CAPUT XIX. 
<em>SS. Sebastiani, Tiburtii, et aliorum praeclara facta 
in Urbe.</em> </center></h4><nobr><sub></sub></nobr>  
<p>68. Remanserant autem cum venerabili Caio papa 
hi, Marcellianus et Marcus, simul quoque et pater 
eorum vir clarissimus Tranquillinus, item B. Sebastianus, 
et pulcherrimus juvenis, sed et mente 
pulchrior, S. Tiburtius, et Nicostratus ex primiscrinio 
cum fratre suo Castorio, et cum conjuge sua, 
Zoe nomine; item Claudius cum Victorino fratre 
suo et cum filio suo <small>[Note: <nobr><sub></sub></nobr> Is, supra, <em>Felicissimus</em> appellari videtur. At mss. 
omnes praeterquam Ripatorii, <em>Symphorianum</em> hic 
habent, quem alii <em>Symphronianum,</em> alii <em>Sympronianum</em> 
vocant. Inscriptus est Martyrologiis 7 Julii, at 
<em>Felicissimus</em> et <em>Felix 2 ejusdem.</em>]</small> Symphoriano qui fuerat a 
morbo hydropis liberatus. Hi tantum, universis 
cum Chromatio proficiscentibus, cum Caio episcopo 
remanserunt: Marcum et Marcellianum diaconii honore 
sanctificavit, Tranquillinum vero patrem eorum, 
<nobr><sub></sub></nobr> fecit presbyterum. S. Sebastianum autem, qui 
ad multorum profectum sub specie militiae latebat, 
defensorem Ecclesiae instituit, caeteros vero subdiaconos 
fecit.</p> 
<p>69. Sed quia tutus nullus inveniro poterat locus 
ad latebram <small>[Note: <nobr><sub></sub></nobr> Ms. Rip. <em>contuendam.</em>]</small> confovendam, morabantur omnes 
apud Castulum quemdam Christianum <small>[Note: <nobr><sub></sub></nobr> Quid <em>zetae</em> sint aut <em>zoetae,</em> quibus <em>zetarius</em> praeerat. 
supra dictum est ad cap. 3.]</small> zetarium 
palatii: qui Castulus ibidem in palatio, in superiori 
loco et valde altissimo commanebat. Ideo autem 
haec apta mansio probabatur, quia et ipse Castulus 
<nobr><sub></sub></nobr> cum suis omnibus christianissimus erat; et lex data 
de sacrificiis cum ubique sui fervore desaeviret, in 
illis qui palatio adhaerebant, quia nec suspicio de eis 
esse poterat, celabatur. Erant ergo, ut diximus, 
omnes hi morantes cum sancto papa Caio apud Castulum 
zetarium, in ipsis superioribus palatii, et die 
noctuque gemitibus ac fletibus, et jejuniis atque 
orationibus occupati, exorabant Dominum, ut digni 
haberentur tolerantia confessionis ejus, in numero 
sanctorum martyrum sociari.</p> 
<p>70. Ascendebant autem ad eos occulte religiosi 
viri et religiosae feminae, et a Sanctis diversas sibi 
sanitatum gratias impetrabant. Corroboratos namque 
verae fidei firmitate et solidato fundamento virtutum, 
sanitatum gratia prosequebatur. Nam et caecorum 
<nobr><sub></sub></nobr> oculi illuminabantur eorum precibus, et sanabantur 
infirmi, et ex obsessis corporibus daemones 
pellebantur.</p> 
<p>71. Interea dum haec aguntur, transiens B. Tiburtius 
occurrit homini qui de alto lapsus, et caput et 
omnia membra quassaverat, ita ut de sola sepultura 
ejus agerent hi, quorum filius esse dignoscebatur. 
Tunc dicit eis flentibus: Permittite me <small>[Note: <nobr><sub></sub></nobr> Al., <em>incantare;</em> al., <em>decantare.</em>]</small> praecantare 
ei, forsitan recuperabit sanitatem. Cumque omnes 
dedissent spatium, accessit juxta eum, et dicens supra 
vulnera ejus lente orationem Dominicam et 
symbolum, ita solidata sunt ossa ejus, et caput et 
omnia viscera, ut quasi nihil ei evenisset, ita factus 
sit incolumis.</p> 
<p><nobr><sub></sub></nobr> 72. Haec itaque cum fecisset coepit ire. Tenebant 
autem illum parentes ejus dicentes: Veni et habe 
eum servum et omnia bona nostra tibi tradimus cum 
eo, quia ipsum unicum, quem habebamus, nobis 
jam mortuum reddi listi vivum. Dicit eis: Si ea quae 
vobis dixero feceritis, magni pendam mercedem 
sanitatis hujus. Dicunt ei parentes ejus: Nosmetipsos 
si servos habere digneris, contraire non possumus: 
quin immo et optamus, si ipse judicaveris dignum. 
Tunc apprehendens manus eorum, segregavit 
eos a turbis, et indicavit eis virtutem nominis 
Christi. Et videns animum eorum fixum fortiter in 
timore Domini, perduxit eos ad papam Caium et 
dixit: Venerabilis papa ac divinae legis antistes, 
ecce quos per me hodie lucratus est Christus, in 
<nobr><sub></sub></nobr> quibus fides mea velat arbuscula novella, primum 
prorupit in fructum. Tunc S. Caius episcopus baptizavit 
eos, hoc est, juvenem cum parentibus suis, 
Deo gratias referentes.</p> 
<br> <h4><center>CAPUT XX. 
<em>SS. Zoes. Tranquillini et aliorum coedes.</em> </center></h4> 
<p>73. Verum quia multum est si velimus ea prosequi 
quae et quanta per eos fecerit Christus, qualiter 
<nobr><sub></sub></nobr> unusquisque ad palmam martyrii venerit tantummodo 
explicemus. Beatissima Zoe in Apostolorum 
natale dum ad <small>[Note: <nobr><sub></sub></nobr> Confessio est pars ecclesiae ubi sanctorum corpora 
quiescunt. ac fere sub majori altari.]</small> Confessionem Petri apostoli oraret, 
ab insidiantibus paganis arctatur, duciturque ad 
patronum regionis <small>[Note: <nobr><sub></sub></nobr> Plures fuerunt in Urbe <em>Naumachiae,</em> Diocletiani 
regione nona: aliae tertia decima; duae decima 
quarta trans Tiberim. Et Baronius an. 286. n. 13, hoc 
trans Tiberim gestum censet, et <em>nova munera tunc 
certis locis, certis hominibus ad inquirendos Christianos 
</em><nobr><sub></sub></nobr> <em>distincta; sicque ut uni Urbis regioni plures essent 
praefecti patroni, qui singuli in parte sibi concredita 
Christianos inquirerent.</em>]</small> Naumachiae, et compellitur Martis 
<small>[Note: <nobr><sub></sub></nobr> Al. <em>staticulo,</em> ut supra.]</small> statunculo, quod illic stabat, thuris guttas incendere. 
Tum illa respondit: Mulierem Marti sacrificare 
compellitis, ut ostendatis Martem vestrum 
mulieribus delectari. Sed ille impudicissimae Veneri 
potuit pudorem eripere, mihi vero tropaeum fidei in 
fronte portanti non poterit praevalere. Non enim ego 
meis contra eum viribus luctor; sed in Domini mei 
Jesu Christi virtute confidens, et vos et illum pariter 
ridendo contemno. Tunc patronus regionis misit eam 
in custodiam obscurissimam, et per quinque dies 
<nobr><sub></sub></nobr> fecit eam nec lumen videre, nec cibum nec potum 
accipere. Solum vox ejus qui eam illic incluserat audiebatur 
dicentis: Ibi morieris fame, et siti, et caecitate, 
nisi te libaturam repromiseris diis.</p> 
<p>74. Sed cum pertransissent sex dies suggesserunt 
de ea praefecto saevienti: qui jussit eam a collo et 
capillis in arborem excelsam suspendi et subter fumum 
ex sterquilinio adhiberi. Statim autem ut suspensa 
est, in confessione Domini emisit <small>[Note: <nobr><sub></sub></nobr> Colitur 5 Jul.]</small> spiritum. 
Illi autem auferentes corpus ejus saxo ligaverunt et 
Tiberis alveo immerserunt, dicentes: Ne Christiani 
corpus ejus tollant, et faciant sibi illam deam.</p> 
<p>75. Igitur celebrato martyrio ejus, venit in somnis 
B. Sebastiano, et narravit ei qualiter martyrium 
Domini suscepisset. Quod cum narrasset S. Sebastianus, 
<nobr><sub></sub></nobr> proripuit se S. Tranquillinus, dicens: Feminae 
ad coronam praecedunt, ut quid vivimus? Ipse 
quoque descendens Apostolorum natalitii octavo die, 
ad B. Pauli Confessionem accessit: nihilominus et 
ipse perpessus insidias tentus est, et a populo lapidatus 
<small>[Note: <nobr><sub></sub></nobr> 6 Jul.]</small> mortuus est, et corpus ejus Tiberino gurgiti 
mancipatum est.</p> 
<p>76. Item Nicostratus et Claudius una cum Castorio 
et Victorino et Symphoriano, dum corpora Sanctorum 
per ora Tiberina requirerent, a persecutoribus 
tenti sunt, et ad Urbis praefectum perducti. Erat judex 
Fabianus, qui eos hortabatur ad sacrificandum, 
et per decem dies minis eos et blanditiis agens in 
nullo penitus potuit commovere. Tunc fecit de iis 
suggestionem imperatoribus, qui jusserunt eos usque 
<nobr><sub></sub></nobr> tertio torqueri. Cumque nulla ratione tormentis 
compulsi cederent, jussit eos in medio mari praecipites 
dari. Immensis igitur arctati ponderibus, pelagi 
fluctibus dati sunt, et in loco mundo inter <small>[Note: <nobr><sub></sub></nobr> 7 Jul.]</small> aquas coronam 
martyrii celebrarunt. Insidiabantur itaque infideles 
fidelibus, et iniquo furore vexati christianum 
non poterant nec nomen audire.</p> 
<br> <h4><center>CAPUT XXI. 
<em>S. Tiburtii martyrium.</em> </center></h4><nobr><sub></sub></nobr>  
<p>77. Interea dum S. Caio episcopo quidam se simulata 
fide sociasset, dicens se esse Christianum; porro 
hic apostata exstiterat et erat fraudulentus in omni 
sermone, et callidus in omni commisso. Quid multa? 
dum a B. Tiburtio viro scholasticissimo et nobili et 
sancto frequenter argueretur, quod capillos super 
apicem frontis tonsoris arte componeret, et quod 
assidue <small>[Note: <nobr><sub></sub></nobr> Ms. Rip., <em>potaret.</em>]</small> pasceretur et ludendo pranderet; et quod 
licentius feminarum se aspectibus daret, et quod 
a jejuniis se et orationibus tolleret, quod somno deditus 
non interesset <small>[Note: <nobr><sub></sub></nobr> Al., <em>pervigiles.</em>]</small> pervigil in hymnis Dei ducentibus 
noctes; dum pro his, ut diximus, a B. Tiburtio 
acrius argueretur, simulat se aequanimiter monentem 
<nobr><sub></sub></nobr> accipere: et egit arte quatenus orantem 
S. Tiburtium comprehenderent infideles. In qua 
comprehensione seipsum teneri fecit, et simul ad 
secretarium perduci judicis saevientis. At ubi introducti 
sunt, Fabianus praefectus dixit ad eum, qui se 
arte tradiderat: Quis diceris? At ille respondit: 
<small>[Note: <nobr><sub></sub></nobr> Metaphrast., <em>Curtuatus,</em> ne forte legendum <em>Turcuatus.</em>]</small> Torquatus. Fabianus dixit: Quid profiteris? Torquatus 
dixit: Christianus sum. Fabianus dixit: Ignoras 
quod jusserunt invictissimi principes, ut qui sacrificare 
diis noluerint diversis suppliciis macerentur? 
Torquatus dixit: Hic magister meus est, et ipse 
me semper docuit: quod hunc videro facere, necesse 
est ut faciam.</p> 
<p>78. Fabianus conversus ad S. Tiburtium dixit: 
Audisti quid Torquatus asserat? quid ad ista respondes? 
<nobr><sub></sub></nobr> S. Tiburtius dixit: Torquatus diu est quod 
se Christianum esse mentitur; virtus enim nominis 
ipsius sancti graviter fert et moleste, suum nomen 
non a suis <small>[Note: <nobr><sub></sub></nobr> Al., <em>moribus.</em>]</small> amatoribus usurpari. Revera enim, 
vir illustrissime, hoc Christianum vocabulum, divinae 
virtutis est, sectatorum videlicet Christi, qui 
vere philosophati sunt, qui vere Christiani dicti sunt, 
qui ad obterendas libidines fortiter dimicarunt. Credisne, 
vir illustrissime, hunc esse Christianum, qui 
in lenocinio sui <small>[Note: <nobr><sub></sub></nobr> Al., <em>molliendo.</em>]</small> moliendo capitis <small>[Note: <nobr><sub></sub></nobr> Al., <em>fibras omittit;</em> al., <em>fibras amittit.</em>]</small> fimbrias committit, 
qui tonsorem diligit, qui scapulas molliter 
gestit, qui <small>[Note: <nobr><sub></sub></nobr> Al., <em>flexum.</em>]</small> fluxum gressum improbo nisu distendit, 
qui viros negligenter agit, feminas diligentius intuetur. 
Numquam tales Christus habere dignatus est 
servos. Verum quoniam me hic se imitaturum asseruit, 
<nobr><sub></sub></nobr> hic in tuo conspectu probabis eum esse mentitum. 
Hic enim qualis semper fuerit nunc evidenter 
ostendet.</p> 
<p>79. Fabianus dixit: Consultius facies, si saluti tuae 
consulas, et principum decreta non contemnas. S. Tiburtius 
dixit: Ego saluti meae melius non consulo, 
quam ut deos deasque contemnas, unum Dominum 
Jesum Christum Deum meum esse confitear. Torquatus 
<nobr><sub></sub></nobr> dixit: Non solum ipse Christianus crudelis 
est, verum etiam multos persuadet, et decipit, ac 
docet omnes deos daemones esse; ipse autem cum 
sociis suis, cum quibus magicas <small>[Note: <nobr><sub></sub></nobr> Al., <em>clades.</em>]</small> artes exercet die 
noctuque incantationibus occupatur. S. Tiburtius 
dixit: Falsus testis non erit impunitus. Et ait judici: 
Iste, quem vides, illustrissime vir, malitiae suae curis 
exaestuans ad nihil aliud Christianis est junctus, 
nisi ut cogitaret quomodo se nobis quasi Christianum 
ostenderet; quomodo aliis se fidelissimum 
mentiretur. <small>[Note: <nobr><sub></sub></nobr> Al., <em>reprehendebant.</em>]</small> Reprehendebam tamen in eo Cyclopeam 
edacitatem, <small>[Note: <nobr><sub></sub></nobr> Al., <em>immensum vini pudorem;</em> Brechtus, <em>emersum 
vino putorem.</em>]</small> et mersum vino pudorem, et sepultam 
divini nominis sanctitatem. Ebrius patiebatur 
sitim, et esuriem vomens: nec ut Christianus, sed ut 
Antonianus quoddam ille conviva manducabat, bibebat, 
<nobr><sub></sub></nobr> vomebat, et nunc Christianos arguit, Christianos 
accusat, in nos mitem judicem incitat, gladium 
nolenti judici porrigit, et ut daemoniis cervices 
nostras inclinemus hortatur. Videmus votum tuum, 
videmus cruenta consilia; et scelerata arte verborum 
venena tui pectoris intuemur. Accingere nunc <small>[Note: <nobr><sub></sub></nobr> Al., <em>christianissime.</em>]</small> crudelissime: 
utere carnificis officio: vendica tibi et 
ipsius judicis vocem; applica aculeos, suspende 
Christianos, damna, percute, incende, universa 
tormenta adhibe, bene nos accepisti. Si exsilium 
minaris, hoc philosophantibus totus est mundus; si 
supplicium, evadimus mundi carcerem; si ignes, majora 
horum in cupiditatibus vincimus. Decerne quidquid 
libet, omnis nobis vilis est poena ubi pura comes 
est conscientia.</p> 
<p><nobr><sub></sub></nobr> 80. Fabianus praefectus dixit: Restitue te generi 
tuo, et hoc esto quod te natura dictavit. Nobilis enim 
natus ad tantam devolutus es faecem, ut <small>[Note: <nobr><sub></sub></nobr> Al., <em>possis.</em>]</small> velis 
et supplicium simul et infamiam subire et mortem. 
S. Tiburtius dixit: O prudentissimum virorum, et 
Romanis judicem constitutum! quia meretricem Venerem, 
et incestum Jovem, et Mercurium fallacem, 
et Saturnum filiorum occisorem colere nolo, infamiam 
<small>[Note: <nobr><sub></sub></nobr> Al., <em>ingenerositatem.</em>]</small> generositatis incurro: et quia unum et verum 
Deum, qui in coelis regnat, adoro et veneror, 
suppliciis me macerandum esse minaris. <small>[Note: <nobr><sub></sub></nobr> Al., <em>non abnuimus, non renitimur, non negamus.</em>]</small> Non annuimus 
tuae persuasioni: non negamus; Christum Filium 
Dei ad hoc de coelo descendisse ad terras, ut a 
terris homo ad coelum posset ascendere; ideo istas 
omnes vanas effigies, quas colitis sine causa, proculcans 
<nobr><sub></sub></nobr> pedibus meis, Deo me omnipotenti subjeci.</p> 
<p>81. Tunc Fabianus jussit ante pedes ejus carbones 
ardentes effundi; et ait ad eum: Elige tibi unum e 
duobus, aut thura in istis carbonibus adjice, aut pedibus 
super eos nudis incede. Tunc B. Tiburtius faciens 
signum crucis, constanter nuda super eos ingressus 
est planta, et coepit praefecto dicere: Depone 
infidelitatem et disce quia hic solus est Deus, quem 
<nobr><sub></sub></nobr> confitemur creaturis omnibus dominari. Mitte tu, si 
potes, in nomine Jovis dei tui manus in calidam 
aquam; et si potest Jovis tuus, faciat te non sentire 
fervorem ardoris. Nam mihi in nomine Domini mei 
Jesu Christi videtur, quod super roseos flores gradior, 
quia creatura Creatoris sui famulatur imperio.</p> 
<p>82. Fabianus dixit: Quis ignorat magicam vos docuisse 
Christum vestrum? S. Tiburtius dixit: Obmutesce, 
infelix, et noli auribus meis hanc injuriam 
facere, ut audiam te rabido ore latrantem, mellifluum 
nomen ejus sanctum nominare. Tunc iratus 
Fabianus dictavit sententiam dicens: Blasphemator 
deorum, et reus atrocium injuriarum, gladio animadvertatur. 
Ductus est autem via Lavicana tertio milliario 
ab Urbe, et effundens orationem ad Dominum 
<nobr><sub></sub></nobr> uno ictu gladii verberatus <small>[Note: <nobr><sub></sub></nobr> Colitur S. Tiburtius 11 Aug., quo die et S. Chromatii 
parentis ejus memoria agitur.]</small> abscessit. Et in eodem 
loco a parente quodam Christiano sepultus est: in 
quo loco multa beneficia semper praestitit Christus 
ad laudem nominis sui usque in praesentem diem.</p> 
<br> <h4><center>CAPUT XXII. 
<em>SS. Castuli, Marcelliani, Marci, caedes.</em> </center></h4> 
<p>83. Post haec autem Torquatus egit ut Castulus 
zetarius palatii, hospes Sanctorum, comprehenderetur: 
qui cum fuisset arctatus, et hic tertio appensus, 
tertio auditus, in confessione Domini perseverans, 
missus est in foveam et dimissa est super eum massa 
arenaria, et ipse cum palma martyrii <small>[Note: <nobr><sub></sub></nobr> 26 Martii.]</small> migravit ad 
Dominum.</p> 
<p>84. Tenentur post haec Marcellianus et Marcus; 
et ambo ligati ad stipitem clavos in pedibus acutos 
<nobr><sub></sub></nobr> acceperunt; quibus dicebat insanissimus Fabianus: 
Tamdiu fixis stabitis plantis, quousque diis debitum 
redhibeatis officium. Tunc ambo fratres in uno ligno 
confixi psallebant dicentes: Ecce quam bonum et 
quam jucundum habitare fratres in unum. Dicit eis 
Fabianus: Infelices et miseri, deponite amentiam 
vestram, et liberate vosmetipsos a cruciatibus imminentibus 
super vos. Cui respondentes ambo dixerunt: 
Numquam tam bene epulati sumus: modo 
coepimus esse fixi in amore Christi. Utinam nos 
sic esse sicut sumus tamdiu permittas, quamdiu 
hujus tegimur corporis indumento. Cumque transisset 
una dies et una nox, et illi in psalmis et hymnis 
perseverarent, jussit eos ambos ubi stabant 
lanceis per latera verberari: et ita per martyrii 
<nobr><sub></sub></nobr> gloriam <small>[Note: <nobr><sub></sub></nobr> 18 Junii.]</small> ad siderea regna migraverunt. Item sepulti 
sunt et ipsi in via Appia, milliario secundo ab Urbe, 
in loco qui vocatur Ad Arenas, quia cryptae arenarum 
illic erant, ex quibus Urbis moenia <small>[Note: <nobr><sub></sub></nobr> Al., <em>instruebantur.</em>]</small> struebantur.</p> 
<br> <h4><center>CAPUT XXIII. 
<em>S. Sebastiani gloriosum certamen.</em> </center></h4><nobr><sub></sub></nobr>  
<p>85. His ita gestis B. Sebastianus ab insidiantibus 
conventus est: et quia, ut diximus, videbatur sub 
chlamyde latere, cum miles esset dignissimus Christi, 
suggessit de eo praefectus Diocletiano imperatori. 
Quem Diocletianus ad se convocans, ait: Ego te inter 
primos palatii mei semper habui. Et tu contra 
salutem meam in injuriam deorum hactenus latuisti. 
S. Sebastianus dixit: Pro salute ua semper Christum 
colui, et pro statu Romani orbis illum, qui in 
coelis est, semper adoravi, considerans a lapidibus 
auxilium petere insani capitis esse et vani. Tunc iratus 
Diocletianus jussit eum duci in medium campum, et 
ligari quasi signum ad sagittam, et jussit ut sagittarii 
<nobr><sub></sub></nobr> eum <small>[Note: <nobr><sub></sub></nobr> Al., <em>sumerent;</em> al., <em>suerent;</em> al., <em>exsuerent;</em> al., 
<em>in eum jacerent.</em>]</small> figerent. Tunc posuerunt eum milites in medio 
campo et hinc inde eum ita sagittis repleverunt, ut 
quasi hericius ita esset <small>[Note: <nobr><sub></sub></nobr> Al., <em>insutus;</em> al., <em>insitus.</em>]</small> hirsutus ictibus sagittarum.</p> 
<p>86. Aestimantes autem illum esse mortuum abierunt. 
Tunc relicta martyris Castuli zetarii, nomine 
<small>[Note: <nobr><sub></sub></nobr> Plurimi codices <em>Hirene;</em> Raban., <em>Herene;</em> al., 
<em>Herena;</em> al., <em>Aerena.</em>]</small> Irene, abiit nocte, ut corpus ejus tolleret et sepeliret. 
Et inveniens eum viventem adduxit ad domum 
suam in <small>[Note: <nobr><sub></sub></nobr> Al., <em>insulam excelsam.</em>]</small> scala excelsa ubi manebat ad palatium, et 
ibi intra paucos dies salutem integerrimam recuperavit 
in omnibus membris.</p> 
<p>87. Cumque omnes Christiani ad eum convenirent, 
hortabantur eum abscedere. Ille autem oratione facta 
descendit, et stans super gradus <small>[Note: <nobr><sub></sub></nobr> Ubi hi fuerint gradus <em>Heliogabali,</em> sive <em>Elagabali;</em> 
colligi ex Lampridio potest, qui in Antonino 
<nobr><sub></sub></nobr> Heliogabo ita scribit: <em>Heliogabalum in Palatino 
monte, juxta aedes imperatorias consecravit, eique 
templum fecit . . . . , id agens ne quis Romae deus nisi 
Heliogabalus coleretur.</em> Hujus nimirum dei sacerdos 
fuerat Antoninus ille.]</small> Heliogabali, venientibus 
imperatoribus dixit: Iniquis subreptionibus 
animos imperii vestri templorum pontifices 
<nobr><sub></sub></nobr> obsident, suggerentes de Christianis falsa commenta, 
dicentes eos Reipubl. esse adversarios; quorum orationibus 
ipsa Respublica melioratur, et crescit; qui 
pro imperio vestro et pro salute Romani exercitus 
orare non cessant. Cum haec et talia diceret, Diocletianus 
ait: Tune es Sebastianus, quem nos dudum 
sagittis jusseramus interfici? S. Sebastianus dixit: 
Ad hoc me Dominus meus Jesus Christus resuscitare 
dignatus est, ut conveniam et contester vos coram 
omni populo, injusto judicio persecutionem vestram 
in Christi famulos ebullisse.</p> 
<p>88. Tunc jussit eum in <small>[Note: <nobr><sub></sub></nobr> Aliqui codices, <em>epidromio;</em> quidam, <em>hypodromio;</em> 
alii, recte, <em>hippodromio.</em>]</small> hippodromo palatii duci, 
et tam diu <small>[Note: <nobr><sub></sub></nobr> Rabanus et alii, <em>fatigari;</em> al., <em>fustibus caedi.</em>]</small> fustigari, quamdiu spiritum exhalaret. 
Tunc tulerunt corpus ejus nocte, et in <small>[Note: <nobr><sub></sub></nobr> De cloacis Urbis plane admirandis consule Baronium 
in Notat. ad Martyrol. 26 Aug.; Andream 
Fulvium Antiquitat. Roman. lib. III, cap. 30; Plinium 
lib. XXXVI, cap. 15.]</small> cloacam 
Maximam miserunt dicentes: ne forte Christiani 
<nobr><sub></sub></nobr> eum sibi martyrem faciant. Tunc B. Sebastianus 
apparuit in somnis S. Lucinae cuidam matronae religiosissimae 
dicens: In cloaca illa, quae est juxta circum, 
invenies corpus meum pendens in <small>[Note: <nobr><sub></sub></nobr> Brechtus et plerique codices, <em>in unco.</em> Uncum 
<nobr><sub></sub></nobr> hunc esse vult Baronius quo ad cloacam, pertractum 
erat martyris corpus, ut fieri solitum pluribus 
veterum testimoniis probat. Lampridius in 
Commodo: <em>Carnifex unco trahatur, carnifex senatus 
more majorum unco trahatur.</em> Et in Heliogabalo: 
<em>Per plateas tractus est sordidissime, per cloacas ductus, 
</em><nobr><sub></sub></nobr> <em>et in Tiberim submissus est.</em> At cum impactus 
esset corpori uncus, qui ex unco pendebat? an uncus 
multiplex in uno, veluti quo e puteis profundioribus 
quae inciderent extrahere mos est; sicque muro 
fortassis dens unus infixus? Veriorem, ni fallimur, 
lectionem quidam codices commonstrant, in quibus 
<em>gumpho</em> et <em>gonpho</em> scriptum. Legendum <em>in gompho.</em> 
Est <b>γόμφος,</b> <em>clavus,</em> vel <em>junctura.</em> Ita Satius, IV Silv. 
de via Domitiana: 
<br>   <nobr><sub></sub></nobr> Tunc umbonibus hinc et hinc coactis, 
<br>Et crebris iter alligare gomphis.<br> 
connexis nimirum, ne distorqueantur et ab invicem 
divellantur, lapidibus. Tertullianus in Apolog.: <em>Cervices 
ponimus ante plumbum, et glutinum, et gomphos.</em> 
Franciscus Zephyrus Paraphrastes <em>majores 
</em><nobr><sub></sub></nobr> <em>clavos</em> reddit. Eadem vox infra in S. Thyrsi martyrio. 
Hic ergo eminens uspiam e muro clavus, 
aliudve ferramentum firmandis lapidibus adhibitum 
videtur debere intelligi.]</small> gompho. 
<nobr><sub></sub></nobr> Hoc tu dum levaveris perduces ad <small>[Note: <nobr><sub></sub></nobr> De catacumbis vel catatumbis legi potest Baronius 
in notis ad Martyrol 3 Jan. et 20 Jan.]</small> catacumbas et 
sepelies in initio cryptae juxta vestigia Apostolorum.</p> 
<p>89. Tunc B. Lucina ipsa per se cum servis suis 
medio noctis abiit, et levans eum posuit in <small>[Note: <nobr><sub></sub></nobr> Al., <em>papilione;</em> al., <em>pagone;</em> Sur., <em>pilento;</em> sicque 
legendum contendit Monachus. De <em>pavone,</em> sive <em>pabone,</em> 
egimus 16 Jan. ad vitam S. Marcelli cap. 5.]</small> pavone 
suo, et perduxit ad locum, ubi ipse imperaverat, et 
cum omni diligentia sepelivit. Ipsa autem sancta 
Lucina per XXX dies a loco sancto ipso non discessit.</p> 
<p><nobr><sub></sub></nobr> 90. Post aliquantos autem annos pax Ecclesiae est 
reddita: quae statim ut Ecclesia gloriam pacis accepit, 
domum suam <small>[Note: <nobr><sub></sub></nobr> De hac re agitur in eadem S. Marcelli Vita.]</small> fecit ecclesiam. Cui omnes 
suas opes ad Christianorum requiem relinquens, fecit 
ipsam Ecclesiam haeredem in Christo, qui cum Deo 
Patre et Spiritu sancto aequalis vivit et regnat in 
unitate virtutis in saecula saeculorum. Amen.</p>

