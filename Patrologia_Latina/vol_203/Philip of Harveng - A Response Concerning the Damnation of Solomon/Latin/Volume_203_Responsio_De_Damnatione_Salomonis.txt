PROLOGUS. </center></h4>
<p><nobr><sub></sub></nobr> Facile est de obscuris quibuslibet utcunque disputare;
cum nullus disputanti praesumit obviare. Cum
vero aliquid dubium in lucem producere quis conatur,
et ejus conatibus aperte quilibet reluctatur:
apud auditores major dubitatio generatur: dum cui
potius credendum sit, ignoratur, nisi forte alter
<nobr><sub></sub></nobr> eorum pluribus et validioribus testimoniis convincatur.
In hac igitur secunda responsione, orandus
est Deus, ut gressus meos dirigat in semita veritatis
et vera quae dixero, muniat invictae patrocinio firmitatis.</p>
<br> <h4><center>RESPONSIO DE DAMNATIONE SALOMONIS. </center></h4><nobr><sub></sub></nobr> 
<p><nobr><sub></sub></nobr> Quaeritis, fratres, utrum Salomon, rex Israel, salvus
debeat aestimari, an potius (ut quidam asserunt)
perditus debeat judicari. De illo quippe tam multa
bona et mala in Scriptura canonica leguntur, ut multi,
si eis contigerit, ea vel legendo vel audiendo recensere;
in dubium ferantur, quae debeant praevalere.
Alii autem dubitatione relegata, dicunt illum bona
inchoata fine perdito terminasse, alii e regione
mala perpetrata poenitendo in melius commutasse.
Horum opinioni tam diversa et adversa sentienti,
vobis, fratres, exigentibus decrevi respondere; et ut
idem sentiant, et si consentiant, prout facultas dabitur
admonere. Noverit igitur primo vestra omnium
dilectio, quod ea quae in Scriptura canonica de Salomone
leguntur, trifariam distinguuntur, ut vir prudens
<nobr><sub></sub></nobr> diligenti consideratione provideat, cum ea legit
vel audit, quid, qualiter intelligere debeat. Quod
Salomon in multis actibus suis Christum figuraverit,
neminem aestimo dubitare; quod in omnibus eum
figuraverit, nullus praesumat affirmare. Eorum igitur
quae de Salomone dicuntur, quaedam ita eidem ad
litteram conveniunt Salomoni ut etiam mystice conveniant
Christo: quaedam ita conveniant illi, ut nec
possint, nec debeant coaptari Christo; quaedam vero
ita de illo dicuntur, imo dici videntur, ut eidem ipsi
nullo modo conveniant. Conveniant autem secundum
spiritalem intelligentiam Christo. Aestimo congruum,
ut aliqua de multis ad medium deducantur, in quibus,
ea quae dixi, vera esse certius agnoscantur. Dicit
quidem Scriptura, quod in Jerusalem templum Domino
<nobr><sub></sub></nobr> Salomon aedificavit, in quo opere, luce clarius
Dominum nostrum Jesum Christum praefiguravit.
Qui nimirum Deo Patri templum, id est Ecclesiam
sanctam aedificat, dum lapides vivos, id est viros
sanctos dolat et quadrat, et caemento charitatis
agglutinat, ut in animam unam et cor unum redacti,
in aedificium spirituale consurgant, et ad videndam
faciem Creatoris assurgant. Dicit autem Scriptura,
quod cum senex Salomon esset, depravatum est cor
ejus, et amavit mulieres alienigenas, de quibus dixerat
Deus: Non ingrediemini ad eas; et relicto Deo
vivo et vero, Deo, inquam, patrum suorum, adoravit
Asthartem deam Sidoniorum, et Chamos deum
Moabitarum. Quod factum nulla commendat vel excusat
<nobr><sub></sub></nobr> allegoria, sed pura tenetur historia. ut et hoc
realiter fecisse credatur, et in hoc, Deo non mediocriter
displicuisse sciatur. Legimus quidem Osee
prophetam uxorem accepisse fornicariam. Quod utrum
ad litteram factum sit, an potius (ut quidam volunt)
solum modo spiritaliter intelligendum sit: non multum
refert, dum constet eum fecisse non morbo seductum
incontinentiae, sed vinculo adductum obedientiae.
<nobr><sub></sub></nobr> In hoc enim matrimonio et divino mandato
obedivit: et Christum procul dubio figuravit. Caeterum,
nec debent, nec potest ullatenus coaptari,
quod Salomon a Deo legitur fornicari; et contempto
eo, a quo tanta dona perceperat, latus suum mulieribus
alienigenis inclinavit, et deos earum insuper
adoravit.</p>
<p>Item ad David quasi de Salomone dicitur, quod
tamen Salomoni non convenire manifestissime comprobatur:
Cum completi fuerint dies tui et dormieris
cum patribus <strong>362</strong> tuis, suscitabo semen tuum
post te, quod egredietur de utero tuo, et firmabo
regnum ejus: ipse aedificabit domum nomini meo;
et stabiliam thronum regni ejus usque in sempiternum
<strong>(II Reg. VII)</strong>. Si quis diligenter advertat hanc
<nobr><sub></sub></nobr> ad David factam promissionem, qua promittitur
suscitari semen ejus; suscitari, inquam, non ante
mortem, sed post mortem ejus: inveniet Salomonem
in ea non pronuntiari, qui procul dubio ante mortem
David invenitur suscitari. Hoc siquidem divina
Sapientia prudenter ordinavit, quod Salomon ante
mortem patris, et natus est, et regnavit, quod de
nullo regum alio legitur, ut in illo haec prophetia
non inveniret effectum, quia dicitur: Cum dormieris
cum patribus tuis, suscitabo semen tuum.
De nullo quippe alio regum illorum aperte legitur,
quod ante mortem patris rex fuerit ordinatus, vel
rex a quolibet nominatus. Etsi enim vivente adhuc
Ozia rege leproso, et habitante seorsum propter lepram,
Joathan filius ejus, ut scriptum est, gubernavit
<nobr><sub></sub></nobr> palatium, et judicavit populum terrae, non tamen
rex, idem Joathan, appellatur, nec eum regnasse
divina Scriptura protestatur, donec pater ejus Ozias
vitae hujus privare munere declaratur. Potuit quidem
Joathan, et palatium gubernando et populum judicando,
praeesse, et tamen rex non esse, quia non
omnis cui judicandi ministerium delegatur, statim
regali et unctione, et nomine gloriatur. Salomon vero
vivente adhuc David, unctus est in regem in Gihon,
acclamante populo et dicente: Vivat rex Salomon
<strong>(III Reg. I)</strong>, at extunc, rex assidue nominatur,
regni solio libere sublimatur, ut divina promissio,
quae post mortem David semen ejus asserit suscitari,
non in Salomone, sed in Christo intelligatur necessario
<nobr><sub></sub></nobr> consummari. Remoto igitur sensu litterali, in
Christo hoc impletur intelligentia spiritali, qui de
semine David longe post David erat temporaliter
nasciturus, et in sanctis suis aeternaliter regnaturus.
Firmabo, inquit, regnum ejus; ipse aedificabit domum
nomini meo. Quod ne de Salomone dixisse videretur,
qua ille materialem domum aedificavit Deo,
subjunxit: Et stabiliam thronum regni ejus usque
<nobr><sub></sub></nobr> in sempiternum. Sicut omnibus notum est thronum
regni Salomonis non fuisse sempiternum, sic certum
est Christum regnare in aeternum, ut eum praecinuisse
haec prophetia manifeste cognoscatur, quamvis
Salomoni alludere videatur. Quod autem subditur:
Qui si inique aliquid gesserit, arguam eum in
virga virorum, misericordiam autem meam non auferam
ab eo, sicut abstuli a Saul quem amovi a facie
mea; ad Christum nihilominus veraciter refertur,
secundum proprietatem duntaxat membrorum, ex
quorum voce dicit in Psalmo: Longe a salute
mea verba delictorum meorum <strong>(Psal. XXI)</strong>.</p>
<p>Tripartitus quidem intelligendi modus in libris
prophetarum, imo in omni Scriptura, quae Vetus
Testamentum appellatur, potest inveniri ut ibi
<nobr><sub></sub></nobr> quaedam tantum litteraliter, quaedam solummodo spiritaliter,
quaedam simul utroque modo convenienter
intelligantur, et non pro voluntate cujusque uno quolibet
modo omnia disserantur. Haec est enim, ut mihi
videtur, causa quod in Scripturis divinis nonnulli
plerumque offendunt, dum eas juxta sensum suum
intelligi debere contendunt, et dum quae loquuntur,
vel de quibus affirmant, non satis diligenter perpendunt,
errorem suum non tam veraci quam procaci
verbositate defendunt. Quia enim acutuli sibi videntur
ad intelligendum, et forte promptuli sunt ad loquendum;
dedignantur submitti majoribus ad dicendum,
et impatientes nidi, antequam plumescant,
provolant ad disserendum. Inde, ut arbitror accidit
quod de Salomone, alii et alii, aliter et aliter sentiunt,
<nobr><sub></sub></nobr> et a Scriptura canonica (cujus auctoritas fixa
est) plerique dissentiunt, dum eis qui eam intellexerunt
et intellectam exposuerunt, non plane consentiunt.
Eapropter congruum duxi, in hac mea responsione
quam proposui reddere fratribus de Salomone,
ea quae de illo a majoribus et sensa, et dicta
sunt, compilare, et quae de illo dixero, istorum testimonio
confirmare. Caeterum quae de illo Scriptura
canonica dicit, volo primitus recensere; ea
duntaxat quae ad praesentem responsionem videro
pertinere. Mortuo quidem parvulo filio, quem regi
David Bethsabee peperit de adulterio, consolatus
est, inquit, David Bethsabee uxorem suam. Ingressusque
ad eam, dormivit cum ea. Quae genuit filium
et vocavit nomen ejus, Salomon, et Dominus dilexit
<nobr><sub></sub></nobr> eum. Misitque in manu Nathan prophetae, et vocavit
nomen ejus, amabilis Domino, eo quod diligeret eum
Dominus. In Hebraeo, ut aiunt, habetur: Vocavit
nomen ejus Idida id est <em>dilectus propter Dominum.</em>
Super quo traditio habet Hebraeorum quod propter
suam misericordiam Deus illum dilexerit, cum divina
dilectione dignus ille non fuerit, utpote natus de illa,
quam contra Domini utilitatem David sibi acceperat
in uxorem. In hoc autem quod dilectus propter
Deum appellatur, ille, ut arbitror, figuratur; de quo
in Evangelio dictum est: Hic est Filius meus dilectus
in quo bene complacui <strong>(Matth. XII)</strong>. Homo enim
etiam ille quem in unitate personae sibi assumpsit
Verbum Dei, nihil meruerat ut assumeretur, ut diligeretur,
<nobr><sub></sub></nobr> scilicet quidquid assumens assumpto contulit
assumptus non meritis, sed gratiae assignavit.
De quo propheta <strong>363</strong> praecinuit dicens: Beatus
quem elegisti et assumpsisti <strong>(Psal. LXIV)</strong>. Beatus
nimirum ille fuit qui non eligens est electus, ut ad
eum quoque dici possit, quod dictum est ad nos:
Non vos me elegistis, sed ego elegi vos <strong>(Joan. XV)</strong>.
Processu vero temporis cum senuisset David, eo jubente,
Sadoch sacerdos, et Nathan propheta unxerunt
Salomonem in regem super Israel ducentes
eum in Gihon. Et vivente adhuc David in Jerusalem,
regnavit idem Salomon. Unde cum ingressi servi
regis dicerent ad eum: Amplificet Deus nomen
Salomonis super nomen tuum, adoravit, inquit, rex
in lectulo suo, insuper et haec locutus est: Benedictus
<nobr><sub></sub></nobr> Dominus Deus Israel, qui dedit hodie sedentem
in solio meo, videntibus oculis meis <strong>(III
Reg. I)</strong>. Postea ingresso David viam universae terrae:
Confirmatum est, inquit, regnum in manu Salomonis,
et affinitate conjunctus est Pharaoni regi
Aegypti. Accepit namque filiam ejus, et adduxit eam
in civitatem David donec compleret aedificans domum
suam, et domum Domini, et murum Jerusalem per
circuitum. Attamen populus immolabat in excelsis.
Non enim aedificatum erat templum nomini Domini
usque in diem illum. Dilexit itaque Salomon Dominum,
ambulans in praeceptis David patris sui: excepto
quod in excelsis immolabat <strong>(III Reg. III)</strong>.</p>
<p>Videntur mihi designari permistim in his verbis,
tam mala quam bona Salomonis. Quod enim confirmato
<nobr><sub></sub></nobr> regno in manu sua, affinitate conjunctus
est Pharaoni, accipiens filiam ejus, et ducens eam
in civitatem David: non mediocriter peccavit, cum
legisset prohibitum esse a Domino per manum
Moysi, ne filiabus alienigenarum filii Israel in matrimonium
jungerentur, ne blanditiis illecti femineis,
in earum idololatriam seducti, laberentur. Si
autem quis objecerit, quia et Moyses dicitur habuisse
Sephoram filiam Raguelis, necnon et
Aethiopissam, Tharbi scilicet, filiam regis Aethiopum
pro qua postmodum Maria et Aaron arguuntur
murmurationis, Joseph quoque in Aegypto uxorem
accepit filiam Putipharis sacerdotis, respondebitur
quia nondum hujusmodi lex data erat a Domino; et
ubi non est lex, nec praevaricatio. Enim vero data
<nobr><sub></sub></nobr> lege arguitur Samson a parentibus suis, quod visam
in Thannata mulierem de filiabus Philisthinorum
amaverit, eamque sibi uxorem petierit. Nunquid,
aiunt, non est mulier in filiabus fratrum tuorum, et
in omni populo tuo, quia vis uxorem accipere de
Philisthiim qui incircumcisi sunt? Cujus rei cum
justam ille non inveniret excusationem; solam reddidit
causam eam, quae fere semper mala est, propriam
voluntatem. Dixit enim ad patrem suum:
Hanc mihi accipe, quia placuit oculis meis. Cesset,
inquit, lex et ratio, sic volo, sit pro ratione
voluntas. Quod autem de Salomone additur: Donec
compleret aedificans domum suam, et domum
Domini, et murum Jerusalem per circuitum;
<nobr><sub></sub></nobr> bene quidem operatus est, qui jussus templum mysticum
aedificavit Domino, et civitatem Jerusalem
circumdedit muro. Attamen, inquit, populus immolabat
in excelsis. Iterum culpa non solum populi
qui in excelsis immolabat, sed etiam Salomonis, qui
errantem populum non revocabat. Relicta enim
civitate Jerusalem, in qua erat arca Domini posita
in medio tabernaculi, quod tetenderat ei David,
populus ad immolandum, excelsa requirebat, non
locorum sanctitate provocatus, sed amoenitate delectatus.
Hoc autem factum sequens sententia videtur
aliquatenus excusare: et tanquam non sit peccatum,
imo tanquam leve sit peccatum, quodammodo
palliare: Non enim, inquit, aedificatum erat
templum nomini Domini usque in diem illum.
<nobr><sub></sub></nobr> Quod tamen non ideo dictum est, tanquam ante
aedificationem templi, esset illud commendabile,
sed quia post aedificationem templi, peccatum majus
fuit, et omnino inexcusabile. Ad hoc enim, templum
illud nobile jussum est opere tam vario aedificari,
tantis auri laminis adornari, tam festiva
celebritate dedicari, ut illuc populus conveniret ad
adorandum, ad sacrificandum: ipsumque et templi
sanctitas invitaret, et structura mirabilis delectaret.
Qui igitur postea ad sacrificandum excelsa requisivit,
nullam jam habens excusationem, majorem
meruit damnationem. Sequitur: Dilexit itaque
Salomon Dominum ambulans in praeceptis David
patris sui.</p>
<p>Ecce iterum justitia Salomonis, quod scilicet
<nobr><sub></sub></nobr> Dominum legitur dilexisse, et in praeceptis David
ambulasse. Quod autem Dominum necdum perfecte
dilexerit, nec in praeceptis David perfecte ambulaverit,
sermo divinus videtur innuere, cum subjungit:
Excepto quod in excelsis immolabat. Hoc
quippe, nec Domino invenitur placuisse; nec David
cognoscitur praecepisse. Neque enim dubium est,
quin haec immolatio arguatur, quae a dilectione
Dei, et a praeceptis David excipienda judicatur.
Caeterum multa alia Salomon operatus est, quae et
Deo placuisse nequaquam dubitatur, et David praeceperat
antequam moreretur. Dein dicitur, quia
apparuit Dominus Salomoni nocte per somnium,
dicens: Postula quod vis ut dem tibi. Et Salomon:
<nobr><sub></sub></nobr> Dabis, inquit, servo tuo cor docile, ut judicare
possit populum tuum, et discernere inter bonum
et malum. Placuit ergo sermo coram Domino, quod
Salomon rem hujuscemodi postulasset. Et dixit
Deus Salomoni: Quia postulasti verbum hoc, et
<strong>364</strong> non petisti tibi dies multos, nec divitias, aut
animas inimicorum tuorum, sed postulasti sapientiam
ad discernendum judicium: Ecce feci tibi secundum
sermones tuos, et dedi tibi cor sapiens et
intelligens, in tantum ut nullus ante te similis tui
fuerit, nec post te surrecturus sit. Sed et haec quae
non postulasti dedi tibi, divitias et gloriam, ut nemo
fuerit similis tui in regibus cunctis retro diebus. Si
autem ambulaveris in viis meis, sicut ambulavit
David pater tuus; longos faciam dies tuos. Igitur
<nobr><sub></sub></nobr> Salomon evigilavit, et intellexit quod esset somnium
<strong>(III Reg. III)</strong>. Ecce iterum justitia Salomonis, et
honestum desiderium; quo videlicet petiit sapientiam
ad discernendum judicium. Cui Deus, ea bonitate
quae sua est, non solum postulata concessit;
verum etiam quae non postulaverat, divitias scilicet
et gloriam, gratuita largitate adjunxit. Sed movet
me, fateor dilectioni vestrae; movet, inquam, me
quod additur: Igitur Salomon evigilavit, et intellexit
quod esset somnium. Post haec, sequuntur
magna et praeclara opera Salomonis, quae operatus
est in judicando, in scribendo, in aedificando templum
Domini, et utensilia ejus, et caetera multa
quae in tertio Regum libro numerantur, et eadem
Scriptura teste non mediocriter commendantur.
<nobr><sub></sub></nobr> Accepta quidem sapientia per somnium, quam perspicax
fuerit ad faciendum judicium, illarum designat
controversia meretricum, quarum una dicente:
Filius tuus mortuus est, meus autem vivit, alia e
regione respondit: mentiris, filius quippe meus
vivit, et filius tuus mortuus est <strong>(ibid.)</strong>. Ut autem
haec contentio finiretur, gladium sibi rex jussit afferri,
inantemque vivum in duas dividi partes; ut
dimidia pars uni, dimidia vero daretur alteri. Quo
audito, materna viscera concussa sunt, et quae veraciter
mater erat maluit ut totus infans apud aemulam
vivus permaneret, quam ipsa dimidium possideret;
et ideo: Obsecro, ait, domine, date illi
infantem vivum, et nolite interficere eum <strong>(ibid.)</strong>.
Econtrario illa cujus cor materna pietate non molliebatur:
<nobr><sub></sub></nobr> Nec mihi, ait, nec tibi sit, sed dividatur
<strong>(ibid.)</strong>. Ad haec rex pulsa jam nebula dubietatis, et
tali experimento cognita facie veritatis: Date,
inquit, huic infantem vivum, et non occidatur, haec
est enim mater ejus <strong>(ibid.)</strong>.</p>
<p>In scribendo autem quanta fuerit ejus subtilitas,
tria volumina illa manifestant, quoniam catalogo
divinarum Scripturarum canonica recipit auctoritas,
videlicet: Parabolae, Ecclesiastes, Cantica canticorum.
In quorum primo est ethicus, dum bonis
moribus nos informat; in secundo, physicus, dum
quae sub sole sunt, naturaliter caduca esse denuntiat;
in tertio, theologicus, dum Deo et Domino
nostro Jesu Christo complexu indissolubili nos copulat.
<nobr><sub></sub></nobr> In primo docet nos proximum diligere; in
secundo temporalia spernere, in tertio coelestibus
inhaerere. In primo, rudes et parvulos instruit; in
secundo, grandiusculos provehit; in tertio jam provectos,
in ea quae coelestia sunt, attollit. In primo,
docet nos inter homines bene conversari, in secundo
quae infra hominem sunt, aspernari; in tertio,
quae supra hominem sunt, amplexari. Denique et
ipse tribus nominibus invenitur appellari, quibus
tria ista volumina videntur coaptari. Dictus est
quippe Idida, id est <em>dilectus ab hominibus.</em> Ecclesiastes,
id est <em>concionator;</em> Salomon, id est <em>pacificus.</em>
Quia in primo volumine, docuit quomodo sine
querela se homo inter homines habeat, quid videlicet
compassionis exhibeat minoribus, quid humilitatis
<nobr><sub></sub></nobr> coaequalibus, quid reverentiae majoribus; quid
dilectionis omnibus, quod quidem perutile et satis
facile est hominibus, non mediocriter placuit hominibus,
et eo nomine est appellatus, cujus rem
scribendo est assecutus. In secundo autem volumine
concionem, id est omnes communiter ad contemptum
temporalium invitavit, dum ipsa temporalia,
caduca et brevia esse demonstravit; asserens quidquid
sub sole est genitum, festinare ad interitum.
Et quia concionatus est, id est non quasi in angulo
domatis, sed omnibus publice locutus est; merito
Ecclesiastes, id est <em>concionator</em> dictus est. In tertio
volumine, cujus est titulus, Cantica canticorum,
dignitatem aliorum excedit, dum nos a vitiis defaecatos
et in contemptu temporalium roboratos, in
<nobr><sub></sub></nobr> thalamum nuptiarum inducit, et laeva Christi supposita
dexteram superducens, in complexu illius
delectabiliter nos abscondit. Sic nimirum justitia
sudoris patiens et algoris, expedita praecurrit, eisque
triumphanti pax festiva gratulanter occurrit; et,
ne aliquando mercedis inopia defaetiscat, feliciter
numerando succurrit. Gaudent pariter in occursu
mutuo duae istae virtutes, ruunt in oscula, fit quod
scriptum est: Justitia et pax osculatae sunt
<strong>(Psal. LXXXIV)</strong>. Quando vero de pace ista Salomon
scripsit, quae justitia numeratur, cum in thalamum
nuptiarum introducta divina visione laetatur, non
incongrue Salomon, id est <em>pacificus</em> appellatur: illum
praefigurans, qui factus est pax nostra, et faciens
utraque unum, per mortem suam reconciliavit
<nobr><sub></sub></nobr> nos Deo, ut qui eramus nostra filii irae, per gratiam
efficeremur filii misericordiae. Disputavit praeterea,
sicut scriptum est, super lignis a cedro quae
est in Libano usque ad hyssopum quae egreditur de
pariete, et disseruit de jumentis et reptilibus et
piscibus. Quae nimirum Scriptura, nec apud nos, nec
apud Haebreos, nec uspiam alibi invenitur; quamvis
aliquando <strong>365</strong> fuisse, minime dubitetur. Sunt autem
duo volumina, quorum apud nos in Ecclesia lectio
frequentatur, quorum unum, sapientia Salomonis;
alterum, Ecclesiasticus appellatur. Quae propter nonnullam
similitudinem eloquii, Salomon scripsisse a
quibusdam aestimatur, sed ab his qui antiquiores et prudentiores
sunt, falsa haec aestimatio judicatur. Denique
<nobr><sub></sub></nobr> et primum illorum, videlicet Sapientia Salomonis,
graecam, ut ait Hieronymus, eloquentiam redolet,
et cum nusquam apud Hebraeos inveniatur, non
Salomonis, sed cujusdam Philonis fuisse affirmatur.
Ecclesiasticum vero Jesus, filius Sirach perhibetur
scripsisse; qui tempore Simonis summi sacerdotis
invenitur fuisse. Qui nimirum Simon pontifici Oniae
successit, et alterum Oniam praecessit, illum, inquam,
Oniam quem Andronicus, suggerente Menelao, non
veritus justitiam, peremit, sicut Machabaeorum
liber secundus ostendit.</p>
<p>In aedificando autem templum Domini et utensilia
ejus, quanta fuerit prudentia Salomonis, ipsa aedificatio,
si diligenter consideretur, insinuat, in qua et
juxta litteram non mediocris apparet pulchritudo, et
<nobr><sub></sub></nobr> juxta spiritualem intelligentiam mirabilis supereminet
altitudo. Cujus rei scientiam Deo quidem intrinsecus
infundente, sed et David patre suo extrinsecus
edocente legitur percepisse. Ipsum autem opus
multis tam advenis quam indigenis cooperantibus
invenitur perfecisse. Quod enim eum Deus docuerit;
tertius Regum liber manifestat, cum dicit: Dedit
Deus sapientiam et scientiam Salomoni: et latitudinem
cordis sicut arenam quae est in littore maris
<strong>(III Reg. IV)</strong>; et paulo post: Dedit Deus sapientiam
Salomoni; sicut locutus est ei <strong>(III Reg. V)</strong>.
Quod autem ad praedictum opus faciendum David
studiose instruxerit eum, Paralipomenonis liber
primus patenter ostendit: Dedit, inquit, David
Salomoni suo filio descriptionem porticus et templi,
<nobr><sub></sub></nobr> et cellariorum, et coenaculi, et cubiculorum in aditis,
et domus propitiationis, et omnium quae cogitaverat
atriorum, et exedrarum per circuitum in thesauris
domus Domini, et in thesauris sanctorum,
divisionumque sacerdotalium et leviticarum in omnia
opera domus Domini, et in universa vasa ministerii
templi Domini <strong>(I Paral. II)</strong>. Dedit etiam
(sicut ibidem sequitur) David Salomoni aurum purissimum
in pondere, et argentum, ad facienda
utensilia domus Domini. Ut autem haec descriptio
commendabilis haberetur, eamque non de suo, sed
de Dei potius dedisse videretur, adjungit David:
Omnia haec venerunt ad me scripta manu Domini,
ut intelligerem universa opera exemplaris <strong>(ibid.)</strong>.
Ad ultimum vero infert Scriptura dicens: Rex
<nobr><sub></sub></nobr> autem Salomon amavit mulieres alienigenas multas,
filiam quoque Pharaonis et Moabitidas et Ammonitidas,
Idumaeas et Sidonias et Hethaeas de gentibus
super quibus dixerat Dominus filiis Israel: Non
ingrediemini ad eas; neque de illis ingredientur ad
vestras, certissime enim avertent corda vestra ut
sequamini deos earum. His itaque copulatus est
Salomon ardentissimo cum amore? et averterunt
mulieres cor ejus. Cumque jam esset senex, depravatum
est per mulieres cor ejus, ut sequeretur
deos alienos. Nec erat cor ejus perfectum cum Domino
Deo suo, sicut cor David patris ejus; sed colebat
Salomon Astarthem deam Sidoniorum, et Chamos
deum Moabitarum et Moloch idolum Ammonitarum.
<nobr><sub></sub></nobr> Fecitque Salomon quod non placuit coram
Domino; et non adimplevit ut sequeretur Dominum,
sicut David pater ejus. Tunc aedificavit Salomon
fanum Chamos idolo Moab in monte qui est contra
Hierusalem; et Moloch idolo filiorum Ammon. Igitur
iratus est Dominus Salomoni, quod adversa esset
mens ejus a Domino Deo Israel, qui praeceperat ei
ne sequeretur deos alienos: et non custodivit quae
mandavit ei Dominus. Suscitavit autem Domino
adversarium Salomoni Adad Idumaeum de semine
regio. Jeroboam quoque filius Nabath, servus Salomonis,
levavit manum contra legem. Voluit ergo
Salomon interficere Jeroboam, et ille aufugit in
Aegyptum: et fuit ibi usque ad mortem Salomonis.
Reliqua autem verborum Salomonis, et omnia quae
<nobr><sub></sub></nobr> fecit, et sapientia ejus: ecce universa scripta sunt
in Libro verborum dierum Salomonis. Dormivitque
Salomon cum patribus suis; et sepultus est in civitate
David patris sui <strong>(III Reg. XI)</strong>.</p>
<p>Haec sunt finalia, quae in Scriptura canonica inveniuntur
de Salomone, quae, etsi aperta et plana
videntur, quaedam tamen non perfunctoria digna
sunt consideratione. In quibus admonemur et docemur
quomodo lugenda sit humana miseria: et solius
Dei memoranda et timenda justitia, nostra enim
justitia vel nulla est, vel digna fere pro nihilo reputari,
quia nec a seipsa incipere; nec per se, in se
habet consummari. Unde propheta: Tanquam non
habens justitiam, vel forte oblitus aut contemptor
illius: Domine, inquit, memorabor justitiae tuae
<nobr><sub></sub></nobr> solius <strong>(Psal. LXX)</strong>. Quis itaque legens, vel audiens
tot et tantis bonis Salomonem suffultum, sapientia,
potentia, divitiis et gloria, quae divina ei largitas
contulit, non eum laudibus efferat; non eum felicem
fuisse arbitretur, si tamen ea felicitate indefective
frueretur? Verum cum subsequenter legitur
eumdem jam aetate provectum in voraginem mersum
luxuriae, tanta sapientia praeditum, in errorem
lapsum idololatriae; <strong>366</strong> quis non lugeat humanae
vitae tam labilem statum? quis non timeat
divinae justitiae examen tam severum? Restat intelligi
ut qui gloriatur, non in se, sed in Domino
glorietur; recolens quod scriptum est, quoniam
nullus potest esse continens nisi Deus det; et
ideo adii, inquit, et Dominum deprecatus sum
<nobr><sub></sub></nobr> <strong>(Sap. VIII)</strong>.</p>
<p>Ut video, nec ipsa fortitudo subsistit adamantis,
nisi eam conservet sua Deus protectione miserantis.
Inde est quod juxta Septuaginta interpretes Amos
propheta super murum adamantinum Dominum vidit
stantem; qui et in manu sua tenebat adamantem.
Adamas lapis est protiosus, tantae, ut aiunt, fortitudinis,
ut malleo et incude non laedatur, non lima
atteratur, non igne corrumpatur, non aliqua vetustate
temporis consumatur. Tamen qui contra haec
omnia indomabilis permanet hircini sanguinis calorem
non sustinet; sed si ejus attactu polluitur, tota
illa fortitudo dissolvitur. Convenienter igitur adamantem
Dominus in manu sua tenere et muro
<nobr><sub></sub></nobr> adamantino visus est insidere, quia nisi ejus potentia
illius fortitudo muniatur; non remanebit lapis
super lapidem qui non destruatur. Qui enim non
expavit ad clangorem hostilium tubarum, qui derisit
assultus bellatorum, qui non cessit incursibus balistarum,
si hircino sanguine aliquatenus aspergatur:
tremit, ruit, funditus dissipatur. Lapis adamas
quemlibet sanctum mirae fortitudinis, sanguis vero
hircinus immunditiam designat libidinis. Quamlibet
ergo quis fortis fuerit virtutibus congregatis, si solius
libidinis macula polluatur: ruit, perit, penitus
enervatur. Non ergo mirum si Salomon antea tanto
fultus virtutum numine postea tam effrenata pollutus
libidine graviter de malo in pejus corruit, ut qui
lumbos zona fortitudinis non curavit accingere, nec
<nobr><sub></sub></nobr> etiam formidaret a divino cultu recedere. Sed forte
miramur, quare Deus hunc tam graviter permisit
peccare, quem tantis prius voluit virtutibus adornare.
Recolamus Angelum qui per excellentiam
sanctitatis, Lucifer est appellatus, divino permissu
de coelo corruisse, nec tamen super hoc divinae est
arguenda statera aequitatis, sed illius immutatae malitia
utilitatis. Non est ergo discutiendum quare ita
fieri permiserit Deus, sed cum timore sciendum
quod ita fieri permiserit Deus. Permittit quippe
judicio occulto, sed justo, adamantem de manu sua
non rapi, sed labi; et cum ad servandum sufficienter
fortis sit manus ipsius continentis, sufficit nihilominus
ad casum ipsa voluntas elabentis. Elapsus
vero etsi caeteros incursus utcunque se putat refellere:
<nobr><sub></sub></nobr> hircino tamen sanguini non pervalet illaesus
resistere. Hoc satis convenienter aptatur Salomoni,
qui cum multo tempore divina manu visus sit contineri:
tandem elapsus, ad tam multa est flagitia
devolutus, ut nec ibi se fuisse recoleret, vel potius
longe esse ab illa non timeret. Illud ergo quod dixi,
Scripturam ad ultimum inferre paulo diligentius
attendatur, ut adjuvante Domino, qualiter intelligi
debeat, videatur. Via enim retroacta quantumvis
praeclara fuerit, quodammodo ex fine pensatur: et
non qui aliquando bene vixerint, sed qui perseveraverint,
commendantur. Rex, inquit, Salomon
amavit mulieres multas, filiam quoque Pharaonis,
et Moabitidas et Ammonitidas, et Hethaeas, Idumaeas
et Sidonias, de quibus dixerat Dominus: Non ingrediemini
<nobr><sub></sub></nobr> ad eas. Movet me cum Scriptura divina
mulieres alienigenas Moabitidas videlicet et Ammonitidas
et caeteras quas Salomon arguitur amasse,
generaliter nobis innotuerit cur filiam Pharaonis
singulariter expresserit. Quod ideo mihi videtur
fecisse vel quia nullam praeter illam Salomon
Aegyptiam legitur accepisse, vel quam plus caeteris
eam credendus est dilexisse, vel quam prius et multo
diutius caeteris eam invenitur habuisse. Dictum est
enim superius, quia confirmato regno in manu sua
antequam sapientem se fore somniaret, affinitate
conjunctus est Pharaoni, accipiens filiam ejus, et
ducens eam in civitate Domino. Ubi, etsi Scriptura
eum aperte non arguit hujus affinitatis quam nec
<nobr><sub></sub></nobr> propter illam tunc temporis Deum suum deseruisse,
nec deos alienos legitur coluisse: ad extremum
tamen satis manifeste declaratur, quod tam propter
illam, quam propter alias dignus argui judicatur.
Neque enim inter illas quas amasse arguitur, filia
quoque Pharaonis poneretur: nisi amando et eam,
pecasse probaretur. Dicens quippe Scriptura, quia
Salomon amavit mulieres alienigenas, filiam quoque
Pharaonis, et reliquas quas enumerat, quomodo,
et quo fine, tam illam quod caeteras amaverit,
evidenter insinuat, cum subjungit: His itaque
copulatus est Salomon ardentissimo animi amore,
et averterunt mulieres cor ejus. Sequitur:
Cumque jam esset senex, depravatum est cor ejus
per mulieres. Mira perversitas experimento innotuit,
<nobr><sub></sub></nobr> quia, etsi fervet ardor veneris tempore adolescentiae
vel juventutis, frigescit tamen tempore
senectutis; et qui intra officinas lumborum tumultuatur,
dum aetatis virore confortatur, lege quadam
naturae compellitur tenere silentium, cum processu
temporis aetas vergit in senium. Unde cum Abraham
jam seni promitteretur filius, respondit: Putasne
centenario nascetur filius: et Sara nonagenaria
pariet? <strong>(Gen. XVII.)</strong> Et paulo post eadem Sara: Postquam
<strong>367</strong> ait, consenui et Dominus meus vetulus
est, voluptati operam dabo? <strong>(Gen. XVIII.)</strong> Hoc est
dicere: Cum carnis incentiva jam processu frigescant
aetatis, quomodo iterum exercebimus officia
voluptatis? In quo manifestum est, quia convenerunt
Abraham et Sara non tam appetitu concumbendi,
<nobr><sub></sub></nobr> quam spe et desiderio generandi. Denique et
David cum senuisset haberetque, ut scriptum est,
aetatis plurimos annos, quaesita est ei adolescentula
virgo, ut foveret eum; et dormiens cum eo calefaceret
eum. Inventa est autem Abysag Sunamitis,
puella videlicet pulchra nimis, quae dormiebat cum
rege et ministrabat ei, rex vero, inquit, non cognovit
eam. Videtis virginem in initio pubertatis, dormientem
cum rege sine dispendio virginitatis, quia
rex longe factus a finibus juventutis, libidinis expers
erat, patrocinio senectutis. Salomon autem
cum senex esset, et lege naturali jam deberet frigescere,
ordine perverso exarsit libidine: et in tantum
depravatus est amore mulierum, ut etiam sequeretur
deos earum.</p>
<p><nobr><sub></sub></nobr> Nec erat, inquit, cor ejus perfectum cum Domino
Deo suo; sicut cor David patris ejus. Perfectio
ista qua Scriptura divina Salomonem dicit caruisse,
quibusdam etiam alteris regibus legitur defuisse;
qui, etsi opera magna et praeclara fecerunt, non
tamen in eodem proposito permanserunt. De Abia
quidem filio Roboam dicitur, quia non erat cor ejus
perfectum cum Domino Deo suo. Quod autem item
Abia, cujus cor perfectum non fuit, reprobus fuerit,
ipse textus historiae patenter ostendit, cum dicit:
Ambulavitque in omnibus peccatis patris sui quae
fecerat ante eum. Pater quippe ejus Roboam fuerat,
de quo in Paralipomenon dicitur, quia cum roboratum
regnum Roboam et confortatum, dereliquit
<nobr><sub></sub></nobr> legem Domini, et omnis Israel cum eo. Et ad ultimum
infertur, quia fecit malum, et non praeparavit cor
suum, ut quaereret Dominum. Si ergo Abia in omnibus
peccatis patris sui ambulavit, constat nimirum
quia vitam suam, quemadmodum et ille, non
bene consummavit. De Amasia quoque legitur, quia
fecit bonum in conspectu Domini, veruntamen non
in corde perfecto. Quod autem in corde perfecto non
fecerit, patenter insinuat cum subjungit: Amasias
vero post caedem Idumaeorum, et allatos deos filiorum
Seir, statuit illos in deos sibi, et adorabat eos,
et illis adolebat incensum <strong>(II Par. XXV)</strong>. Videtis
duos istos reges teste Scriptura vitam reprobam
habuisse, quorum cor perfectum cum Deo legitur
non fuisse. Denique cum vellet commendare Scriptura
<nobr><sub></sub></nobr> regem Asa filium ejusdem Abia, cujus modo
mentionem feci, sic ait: Verumtamen cor Asa
perfectum erat cum Deo cunctis diebus suis <strong>(II Par.
XV)</strong>. In qua perfectione nihil aliud mihi quam perseverantia
videtur designari, de qua Dominus in
Evangelio: Qui perseveraverit, inquit, in finem,
hic salvus erit <strong>(Matth. X)</strong>. Etsi enim Asa aliquando
invenitur peccasse, credendus est tamen vitam suam
bene consummasse, alioqui non diceretur: Cor ejus
perfectum cum Deo cunctis diebus suis; sed forte,
perfectum aliquot, diebus suis. Quod autem perfectus,
id est perseverans fuerit Asa cunctis diebus
suis cum Deo, paulo ante aliis verbis innuitur, cum
dicitur de eo: Et fecit Asa rectum ante conspectum
Domini, sicut David pater ejus <strong>(II Par. XIV)</strong>.
<nobr><sub></sub></nobr> David quidem, etsi peccatum fecit, a via tamen
justitiae penitus non defecit, sed divino respectu ad
justitiam revocatus, in ea inventus est consummatus.
Unde et idem David in eadem Regum Scriptura
saepius commendatur, et vel ad commendationem
bonorum, vel ad confusionem malorum regum;
ejus perfectio ad medium frequenter revocatur. De
Josaphat viro justo filio Asa, in Paralipomenon
legitur: Et fuit Dominus cum Josaphat, quia ambulavit
in viis David patris sui <strong>(II Par. XVII)</strong>. De
Ezechia tam in libro Regum quam in Paralipomenon
dicitur: Fecit quod erat placitum coram Domino,
juxta omnia quae facerat David pater ejus
<strong>(IV Reg. XX)</strong>. De Josia vero in libro Regum:
Fecit, inquit, quod erat placitum coram Domino,
<nobr><sub></sub></nobr> et ambulavit per omnes vias David patris sui <strong>(IV
Reg. XXII)</strong>; et in Paralipomenon: Fecit, inquit,
quod erat rectum in conspectu Domini, et ambulavit
in viis David patris sui <strong>(II Par. XXXIV)</strong>. De Abia
vero quem reprobum fuisse supra diximus, liber
Regum dicit: Non erat cor ejus perfectum cum
Domino Deo suo, sicut cor David patris ejus <strong>(III
Reg. XV)</strong>. De Amasia: Fecit, inquit, rectum,
verumtamen non ut David pater ejus <strong>(IV Reg. XIV)</strong>.
De Achaz vero: Non fecit, inquit, quod erat placitum
in conspectu Domini Dei sui, sicut David pater
ejus <strong>(IV Reg. XVI)</strong>.</p>
<p>Videtis quia nullus regum istorum perfectum cor
habuisse sicut David, vel ambulasse dicitur sicut
<nobr><sub></sub></nobr> David, nisi qui justus testimonio Scripturae coaptatur,
nulli vero hoc negatur, nisi cujus vita reproba
judicatur. Asa quidem et Josaphat, Ezechiae et Josiae
similitudo David vel perfectio assignatur, quos
justos permansisse sermo divinus attestatur. Abia
vero, Amasiae, Achaz, eadem perfectio denegatur,
quos fuisse reprobos in eadem Scriptura declaratur.
Haec nimirum perfectio in libris Regum et Paralipomenon
frequenter invenitur, quae non videtur esse
alia, quam perseverans justitia. De hac Josaphat in
Paralipomenon loquitur: Cum enim constituisset
Josaphat in Jerusalem levitas et sacerdotes et principes
familiarum, ut causam Domini et judicium judicarent
habitatoribus <strong>368</strong> ejus, praecepit eis
dicens: Sic agetis in timore Domini fideliter et corde
<nobr><sub></sub></nobr> perfecto <strong>(II Par. XIX)</strong>. Quid est: Sic agetis
fideliter et corde perfecto, nisi: Bene facietis et
perficietis? In eo quod dicit, fideliter, fides sonat quae
per dilectionem operatur, in corde perfecto, perseverantia
designatur. Ezechias quoque, cum dixisset
ei Isaias propheta: Praecipe domui tuae, morieris
enim et non vives, convertit faciem suam ad parietem,
et oravit Dominum dicens: Obsecro, Domine,
memento quomodo ambulaverim coram te in veritate,
et in corde perfecto <strong>(IV Reg. XX)</strong>. Recolens
quippe praeteritam vitam suam, et attendens praesentem
conscientiam suam, videbat se in mandatis
Domini usque ad id temporis perseverasse; et ideo
quamvis fleret, tali tamen gaudebat perfectione. Ad
hanc etiam, ut mihi videtur, perfectionem, ipse
<nobr><sub></sub></nobr> David invitat Salomonem. Tu autem, inquit, Salomon,
fili mi, scito Deum Patris, et servi ei corde
perfecto <strong>(I Par. XXVIII)</strong>. Quia vero hoc humana
industria non impletur, nisi divina gratia suffragetur,
orat Deum ipse David dicens: Domine Deus
Abraham, Salomoni filio meo da cor perfectum <strong>(I
Par. XXIX)</strong>. Orat etiam pro seipso in psalmis:
Perfice gressus meos in semitis tuis <strong>(Psal. XVI)</strong>.
Si haec perfectio, perseverantia est, sicut esse videtur,
perseverantia Salomoni defuisse videtur, nisi
forte solus ipse excipitur ab eo quod non nisi reprobis
ascribi regibus invenitur. Si enim catalogus
regum Juda a David usque ad Sedechiam, qui ultimus
regum fuit, recenseatur, nullus eorum, sicut
bene consideravi, perfectum cor, sicut David, cum
<nobr><sub></sub></nobr> Deo suo habuisse negatur, nisi ut paulo ante dixi,
cujus vita reproba judicatur. Nullus vero perfectum
cor habuisse cum Deo sicut David, vel in viis David
legitur ambulasse, nisi quem constat bonam vitam
optime consummasse. Miror igitur, si forte de solo
Salomone inaniter dicitur, quod aliis regibus ad
testimonium damnationis ascribitur, ut videlicet in eo
solo non habeat effectum, quod legitur cum Deo suo
sicut David cor non habuisse perfectum. Quod si ita
est, movet me quod adhuc additur. Cum enim de
Salomone dixisset Scriptura: Nec erat cor ejus
perfectum cum Domino Deo suo, sicut cor David;
paulo post subjunxit: Et non adimplevit ut sequeretur
Dominum, sicut David pater ejus. Non dixit:
<nobr><sub></sub></nobr> Non inchoavit ut sequeretur Dominum, sed: Non
adimplevit ut sequeretur Dominum. Quid est enim
adimplevit? Nihil aliud esse videtur, quam: Non
perfecit, non consummavit, ad finem usque non
perduxit. Si vero poenitentiam egisse affirmaretur;
profecto adimplevit ut Dominum sequeretur. Quis
enim adimplet ut sequatur Dominum, nisi qui
bonum invenit finem; vel quis nisi qui adimplet ut
sequatur Dominum, bonum invenit finem? Si autem
omnino dicitur Salomon non implesse ut sequeretur
Dominum, quia inter sequendum peccavit, potest
dici et David adimplesse, quia et ipse peccavit.
Quod quidem dici de eo nefas esse videtur, cum
ejus adimpletio id eadem Scriptura maxime commendetur.
In eo ipso enim quod arguitur Salomon,
<nobr><sub></sub></nobr> quia non adimplevit ut sequeretur Dominum, sicut
David; eleganter ostenditur, quod adimplevit ut
sequeretur Dominum ipse David. Alioquin non diceretur
de illo: Non adimplevit ut sequeretur Dominum,
sicut David; sed diceretur: Non adimplevit
ut sequeretur Dominum, sicut nec David. Constat
autem, quia David adimplevit ut sequeretur Dominum;
Salomon vero, ut scriptum est, non adimplevit
ut sequeretur eum. Quod si in his verbis alius
alicui sensus esse videtur, qui et regulam teneat
veritatis, et tamen non obviet saluti Salomonis;
non praejudico melius intelligenti, si tamen quod
dixerit, vel ex Scriptura divina colligere, vel majorum
testimonio poterit comprobare. Sequitur:</p>
<p>Tunc aedificavit Salomon fanum Chamos idolo
<nobr><sub></sub></nobr> Moab in monte qui est contra Jerusalem, et Moloch
idolo filiorum Ammon. Quia dixerat Scriptura,
cor ejus depravatum esse per mulieres, ut sequeretur
deos alienos, nunc dicitur quomodo secutus sit
eos, ut videlicet ostendat eum, non solum fuisse
depravatum, verum etiam depravatorem aliorum.
Aedificavit, inquit, fanum Chamos in monte qui
est contra Jerusalem. Non suffecit ei latera sua
inclinare mulieribus alienigenis, nisi deos earum
etiam adoraret, atque ad adorandum caeteros etiam
invitaret. Ad hoc enim fanum Chamos aedificavit, ut
illuc populus conveniret, et exemplo regio commonitus,
fronte libera cultui daemonum deserviret. Quis
enim de populo videns regem sapientissimum, fanum
aedificasse, genua curvare daemonibus, non ad idem
<nobr><sub></sub></nobr> sacrilegium excitetur; praesertim cum ad illud populus
ille pronus fuisse semper legatur? Si enim
Scripturas veteres velitis recensere; invenietis populum
illum durae nimis fuisse cervicis et oblitum
divini cultus, in idololatriam multoties lapsum; et
quamvis ab ea divinis flagellis revocaretur, ad
eamdem tamen frequenter relapsum. Accepta igitur
occasione a rege, idololatra factus est populus Dei:
et relicto templo quod ex praecepto Domini in monte
Moria fuerat constitutum, in fano quod in monte contra
Jerusalem rex aedificavit idolum Chamos, idem populus
adoravit. Et bene in monte contra Jerusalem
idem fanum legitur constitutum, ut quemadmodum
cultus cultui contrarius habeatur, ita et mons <strong>369</strong>
<nobr><sub></sub></nobr> monti contrarius diceretur. In monte quippe Moria
templum Domini positum erat. Et mira invidentia
hostis antiqui, qui, quoniam eadem cum Deo non
potest possidere, filiam saltem vult habere. Quia
igitur cultum divinum in monte videbat celebrari:
in monte quo fanum sibi voluit dedicari, ut fano suo
templum Domini aliquatenus obumbraretur, et mons
Moria monte contrario premeretur. Hoc est nimirum
unde gloriatur in corde suo: Sedebo, inquiens, in
monte testamenti, et ero similis Altissimo <strong>(Isa. XIV)</strong>.
Et notandum, quia in quo aedificatum est templum
Domini mons Moria dictus est; hoc est mons visionis,
in quo vero fanum Chamos, mons appellatus est
offensionis. Quia enim offerentes sibi in templo suo
Deus videre dignatur; merito locus ipse tali nomine
<nobr><sub></sub></nobr> decoratur; ut in ipso vocabulo rei veritas demonstretur,
et offerentium devotio spe videndi a Deo
confortetur. Ipse est nimirum mons, in quo et Abraham
offerentem Isaac filium suum, Deus obedientiae
merito vidit, unde, ut scriptum est: Usque in
praesentem diem dicitur: In monte Dominus videbit
<strong>(Gen. XXII)</strong>. Mons vero in quo Salomon fanum
Chamos aedificavit, dictus est recte mons offensionis,
quia et in eo offenditur Deus, et cultores divinae
religionis. Haec sunt illa excelsa, quae in sui monimentum
erroris invenitur Salomon posteris reliquisse
quae longo tempore post Josias, rex justissimus legitur
destruxisse. Atque in hunc modum, inquit, fecit
universis uxoribus suis alienigenis, quae adolebant
thura et immolabant diis suis. In hoc ostenditur,
<nobr><sub></sub></nobr> quia non uni tantum Deo gentium, sed multis fana
vel idola fabricavit; non unum tantum, sed multos
adoravit. Cum enim dicitur, quia in hunc modum
fecit universis uxoribus suis alienigenis, patet quia
ut satisfaceret voluntatibus omnium, quarum deperibat
amore, deos earum coluit voluntario devictus
errore. Unde etiam colligitur, quia non sine culpa
filiam quoque Pharaonis amavit, et propter illam
deos Aegyptios, sicut et caeteros, adoravit. Sequitur:
Igitur iratus est Dominus Salomoni, quod
aversa esset mens ejus a Domino Deo Israel; et non
custodivit quae mandavit ei Dominus. Post haec
verba nihil in Scriptura canonica legitur de Salomone
unde poenitentia ejus possit vel evidenter approbari,
vel saltem aliquatenus aestimari.</p>
<p><nobr><sub></sub></nobr> Quia igitur de praemisso capitulo utcunque dixi,
quod mihi videbatur? nunc aestimo demonstrandum
quibus testimoniis quod dixi muniatur, ne forte saluti
Salomonis videar invidere, et ob hoc, ad voluntatem
meam praesumptuose magis quam veraciter Scripturas
detorquere. Scio enim quosdam graviter ferre,
si Salomon poenituisse negatur, procliviores ad credendum
quod famam loquacem Judaeis garrientibus
audiunt ventilare, quam quod ecclesiastici doctores
inveniuntur in suis litteris affirmare. Isidorus, Hispalensis
episcopus, cum de his quae ante hoc capitulum
de Salomone leguntur, allegorizans aliqua per
strinxisset, videlicet de aedificatione templi, de sapientia
ejusdem Salomonis, qua in scribendo floruit, de
<nobr><sub></sub></nobr> judicio meretricum, de regina Austri; ad extremum
conclusit. Jam porro de caeteris operibus ejus quid
dicam, quem vehementer arguit sancta Scriptura
atque condemnat, nihilque de poenitentia ejus, vel
in eum indulgentia Dei omnino commemorat, nec
prorsus occurrit quid saltem in allegoria boni significet
haec ejus flenda submersio, nisi forte quis dicat
mulieres alienigenas, quarum amore exarserat,
significare ecclesias electas ex gentibus? Posset hoc
fortasse non absurde intelligi, si illae propter Salomonem
desererent deos suos; et colerent Deum ejus.
Cum vero ipse propter illas, offendit Deum suum, et
coluit deos earum; non est quid inde boni conjectari
possit. Nec tamen nihil arbitror significari, sed malum,
sicut de uxore filiabusque Loth diximus. Apparet
<nobr><sub></sub></nobr> enim in persona hujus Salomonis mira excellentia,
et mira submersio. Quod igitur in illo diversis
temporibus exstitit prius bonum et posterius malum:
hoc in Ecclesia in isto adhuc saeculo simul uno tempore
ostenditur. Nam bono illius bonos Ecclesiae,
malo autem illius malos Ecclesiae significatos puto,
tanquam in unitate unius arcae, sicut in uno illo
homine bonos in granis, malos in paleis, aut in unitate
unius segetis, bonos in tritico, malos in zizaniis.
Cum dicit Isidorus, quia sancta Scriptura nihil de
poenitentia ejus, vel in eum indulgentia Dei omnino
commemorat, satis ostendit, quia in ipsa Scriptura,
nec illius poenitentia patenter potest intelligi, vel
latenter aliquatenus colligi. Cum dicit inferius, quia
in illo diversis temporibus exstitit prius bonum, et
<nobr><sub></sub></nobr> posterius malum; manifeste vult intelligi illud et
bene inchoasse, et male terminasse. Neque enim
dixit: In illo exstitit prius bonum, et posterius malum,
et iterum bonum, quod profecto dixisset, si
poenitentiam ejus astruere voluisset; sed in illo,
inquit, exstitit prius bonum, et posterius malum, et
de bono illius nihil repetiit. Ut autem idem Isidorus,
tam ista, quam caetera quae per totum hujus libelli
sui corpusculum dispersit majorum testimonio commendaret,
in praefatione totius operis sic ait: Sumpta
itaque sunt haec ab auctoribus, Origene, Victorino,
Ambrosio, Hieronymo, Augustino, Cassiano, Fulgentio,
ac nostris temporibus insigniter eloquente
Gregorio. Utrum autem omnes <strong>370</strong> isti de Salomone
locuti sint, vel quid de eo locuti sint, nondum
<nobr><sub></sub></nobr> ad liquidum comperi; neque enim omnium illorum
libros legi. Victorini quidem nullum librum adhuc
me legisse memini; reliquorum vero non omnes, sed
aliquot legi. Quae igitur in illorum, vel in quorumdam
etiam aliorum libris de Salomone reperi, ducam
ad medium; si tamen ea quae mihi aliquando
contulit lectio, non obliteravit importuna oblivio.</p>
<p>Origenes in libro Numerorum homelia vicesima,
cum de Salomone loqueretur: Si relegas, inquit,
quae scripta sunt de Salomone, invenies eum et quidem
cum esset sapientissimus, multis mulieribus
latera sua inclinasse. Ille ergo cum esset sapientissimus,
et ingentibus apud Deum meritis; tamen quia
se tradidit multis mulieribus, deceptus est. Ego puto
<nobr><sub></sub></nobr> quod multae mulieres, multa dogmata et multarum
gentium diversae philosophiae nominentur. Qui cum
singula agnoscere et perscrutari, utpote vir scientissimus
et sapientissimus, voluisset; semetipsum intra
legis divinae regulam tenere non potuit; sed decepit
eum Moabitica philosophia, et persuasit ut idolo
Moabitico immolaret. Similiter et Ammonitarum, et
reliquarum gentium. Grande ergo est, et vere opus
Dei, tam multis dogmatibus, quasi mulieribus misceri,
nec tamen a veritatis regula declinare, sed
constanter dicere: <em>Sexaginta sunt reginae et octoginta
concubinae, et adolescentulae, quarum non est
numerus: una est tamen columba mea</em> <strong>(Cant. VI)</strong>.
In his verbis Origenis nulla sonat poenitentia Salomonis,
sed deceptus asseritur, quia multis mulieribus
<nobr><sub></sub></nobr> se tradidit, et semetipsum intra legis divinae regulam
tenere non potuit. Et ideo grande est, inquit, et
vere opus Dei, tam multis dogmatibus, quasi mulieribus
misceri; nec tamen a veritatis regula declinare,
sed constanter dicere: <em>Sexaginta sunt reginae,
et octoginta concubinae, una est tamen columba mea.</em>
Per quod videtur innuere, quia Salomon hoc quidem
dixit, sed constanter non dixit, constanter autem
dicere nihil est aliud quam in finem perseverare.
Unde Beda super Lucam ait: Non inchoatio patientiae,
sed perseverantia coelestis regni gloriam
donat, quia nimirum perseverantia quae alio nomine
constantia vocatur, robur quoddam et fortitudo
mentis cunctarumque est columna virtutum. Idem
Origenes in Homelia vicesima septima super Lucam,
<nobr><sub></sub></nobr> in qua ostendit Matthaeum et Lucam diversos generationis
Christi potuisse auctores, sic ait: In Matthaeo
nominatur conjux Uriae, quae violavit viri torum.
Quia enim Dominus noster atque Salvator ad
hoc venerat, ut hominum peccata susciperet, propterea
descendens in mundum, assumit peccatorum
hominum, vitiosorumque personas, et nasci voluit
de stirpe Salomonis, cujus peccata conscripta sunt,
et Roboam, cujus delicta referuntur. Quando vero
de lavacro conscendit et secundo ortus esse describitur,
non per Salomonem, sed per Nathan nascitur;
qui ejus arguit patrem super Uriae mortem ortumque
Salomonis. In his etiam verbis satis manifeste Salomonem,
quemadmodum et Roboam Origenes accusat,
et nulla eum poenitentiae assertione excusat.
<nobr><sub></sub></nobr> Matthaeus quidem cujus propositum fuit a superioribus
ad inferiora descendendo nativitatis Christi seriem
texere, eidem generationi voluit vitiosorum hominum
personas inserere, ut eum ostenderet de peccatoribus
natum, qui in carne venerat damnare
peccatum. Ideo Salomonem et Roboam nominavit,
quorum, ut ait Origenes, peccata conscripta
sunt. Lucas vero ab inferioribus ad superiora conscendens
Christum non descendentem in mundum,
sed de lavacro baptismi ascendentem describit, et
seriem generationis a Joseph inchoans, ad ipsum
usque Deum perducit. Cum enim de Christo baptizato
dixisset, et ipse Jesus erat incipiens quasi annorum
triginta, ut putabatur filius Joseph, qui fuit
Heli, qui fuit Matath, qui fuit Levi, sursum versus
<nobr><sub></sub></nobr> per ordinem currens, ad hoc, seriem nominum conclusit,
ut diceret, qui fuit Sem, qui fuit Adam, qui
fuit Dei. In hoc igitur catalogo, cujus Deum finem,
vel limitem ponere voluit, Salomonem, et Roboam
Lucas ponere noluit, ne restis, quae tam sancto fine
consummatur, Salomonis, cujus peccata conscripta
sunt. insertione turparetur. Nathan vero prophetam
loco ejus inseruit: qui non solum non arguitur,
verum etiam David regem patrem Salomonis humili
praesumptione corripuit. Volunt autem quidam Nathan
prophetam, qui super Uriae mortem David corripuit,
non fuisse filium ipsius David, sed filium
Samaa, fratris David. Qui et altero nomine. ut aiunt.
appellatur Jonathan; sed cum dicitur propheta,
<nobr><sub></sub></nobr> non dicitur Jonathan, sed solummodo appellatur
Nathan. Verumtamen David Nathan filium genuit,
quem sive prophetam, sive non prophetam catalogo
suo pro Salomone Lucas inseruit.</p>
<p>Augustinus in secundo Tractatu de psalmo octogesimo
nono, sic dicit: Promisit ex semine ejus
in aeternum aliquid, et natus est Salomon. Factus
est autem tantae sapientiae tantaeque prudentiae, ut
promissio Dei de semine David putaretur impleta.
Sed cecidit Salomon, et dedit locum sperandi Christum.
Hic dicturus tibi erat Deus: Juravi quidem
et promisi, sed iste noluit perseverare. Quid ergo?
Domine Deus, non praesciebas istum non perseveraturum?
Utique sciebas. <strong>371</strong> Quare ergo in non
perseveraturo mihi, quod in aeternum esset, promittebas?
<nobr><sub></sub></nobr> Idem Augustinus in Tractatu de psalmo
centesimo vicesimo sexto sic dicit: Salomon mulierum
amator fuit, et reprobatus a Deo est. Sed si,
illo cadente, quae per ipsum dicta sunt delentur,
judicaretur quia ipse dixerat, non per illum dicta
erant. Videtis quia Augustinus in prius dicto
psalmo Salomonem dicit non perseverasse, in
sequenti autem reprobatum a Deo, cum tamen ea
quae scripsit reprobata non sint. Idem Augustinus
in decimo septimo De civitate Dei, sic loquitur de
David et Salomone: Regnavit, inquit, David in
terrena Hierusalem filius coelestis Hierusalem, divino
multum testimonio praedicatus, quia et delicta ejus
tanta pietate superata sunt per saluberrimam poenitendi
humilitatem ut prorsus inter eos sit, de quibus
<nobr><sub></sub></nobr> ipse ait: <em>Beati quorum remissae sunt iniquitates, et
quorum tecta sunt peccata</em> <strong>(Psal. XXXI)</strong>. Post hunc
regnavit eidem populo universo Salomon filius ejus,
qui suo coepit patre vivente regnare. Hic bonis
initiis malos exitus habuit, quippe secundae res quae
sapientium animos fatigant, magis huic obfuerunt
quam profuit ipsa sapientia, etiam nunc et deinceps
memorabilis, et tunc longe lateque laudata. Evidentiorem
de Salomone sententiam Augustinus proferre
non potuit, quam dicendo: Hic bonis initiis
malos exitus habuit. Quod utique non dixisset, si
eum poenituisse cognovisset. Si enim in finem veraciter
poenituit, non malos, sed bonos exitus habuit.
Denique Augustinus ante mortem suam, cum in
<nobr><sub></sub></nobr> Scripturis divinis jam quadraginta annis exercitatus
esset, libros quos a primordio conversionis suae
usque ad id temporis scripserat, diligenter retractavit;
et ducentos triginta duos inveniens, praeter
epistolas et tractatus populares, quidquid in illis
dignum reprehensione videbatur, partim reprehendendo,
partim defendendo et exponendo, quomodo
intelligi deberet excerpens, in uno volumine copulavit.
Librum itaque De civitate Dei inter caeteros
retractavit; et tamen quod de Salomone dixerat.
dignum corrigi nequaquam judicavit. Qui si per tanti
spatium temporis, vel ex Scriptura canonica, vel ex
praecedentium Patrum veracibus scriptis poenitentiam
Salomonis percepisset, malos eum exitus habuisse,
vel non dixisset, vel dictum procul dubio arguisset.</p>
<p><nobr><sub></sub></nobr> Gregorius papa, quem loco et tempore constat
longe ab Augustino fuisse, invenitur eidem sententiae
assensum praebuisse. Ait enim in secundo libro
Mortalium: A qualitate temporis finis exprimitur
actionis, sicut non rediturus ad veniam ad traditionis
perfidiam nocte Judas exisse perhibetur, cum
egrediente illo ab evangelista dicitur: <em>Erat autem
nox</em> <strong>(Joan. XIII)</strong>. Hinc etenim et iniquo diviti dicitur:
<em>Hac nocte animam tuam repetunt abs te</em> <strong>(Luc.
XII)</strong>. Anima quippe quae ad tenebras ducitur, non
in die repeti; sed in nocte memoratur. Hinc est
quod Salomon, qui sapientiam non perseveraturus
accepit, in somnis hanc et nocte accepisse describitur.
Haec sunt verba Gregorii. Videte ergo quid
dixerit: Sapientiam, inquit non perseveraturus
<nobr><sub></sub></nobr> accepit: et ideo in somnis hanc, et nocte accepit.
Quod autem hanc perseverantiam, finem intelligi
voluerit, satis manifestat, cum dicit: A qualitate
temporis, finis exprimitur actionis. Judam quippe
et iniquum divitem male finiisse nequaquam dubitatur,
quod a qualitate temporis, ut ait Gregorius,
designatur. Si autem Salomon, quem eis adjungit
poenitendo ad lucem verae sapientiae remeavit, ad
quam procul dubio, quemcunque veraciter poenitet,
redit: apud ipsum a qualitate temporis, non finis,
sed medium exprimitur actionis. Cum ergo dixisset
Gregorius: A qualitate temporis finis exprimitur
actionis, non debuit hoc probare exemplo Salomonis,
cujus actio finem lucidum habuit, si tamen
poenituit. Movet itaque me quod superius movere
<nobr><sub></sub></nobr> me dixi, quid videlicet sibi vult quod Scriptura
sacra dicit: Quia Salomon evigilavit et intellexit
quod somnium esset <strong>(III Reg. III)</strong>. Cum enim
somno felici teneretur, putabat forte fixum ac solidum
esse quod videbat; cum autem dormire destitit,
intellexit perfunctorium ac volaticum fuisse
quod viderat. Quid hoc significat? Quid, quaeso,
nisi quia non erat permansurus in ea sapientia quam
somniando accepit, sicut et in ipso somno, in quo
sapiens factus est, non permansit? In eo quippe
quod in somnis videmus, non permanemus; et tunc
primum nos dormisse pro certo cognoscimus, cum
dormire desistimus. Felix itaque Salomon, si nunquam
evigilasset, qui quod somnians meruit obtinere,
<nobr><sub></sub></nobr> vigilans non potuit, imo noluit custodire. Defectus
igitur somniandi defectum innuit sapiendi:
nox in qua se cum evigilasset invenit, tenebras indicat
peccatorum, ad quas cum desipuisset devenit.
Denique vix invenietis aliquem sanctorum, qui sapiens
factus sit somniando, imo quisquis invenitur
sapientiam habuisse adeptus est eam, non nisi
vigilando, etsi enim quibusdam antiquis patribus
locutus est Deus, sive per visiones, sive per somnia,
sicut ad Aaron et Mariam dicit: Si quis fuerit
inter vos propheta Domini, in visione apparebo ei,
et per somnium loquar ad illum <strong>(Num. XII)</strong>, non
tamen donum sapientiae cuiquam somnianti, ni
fallor, legitur contulisse, ne appetitores ejus, non
ad studium et diligentiam, sed ad otium et somnolentiam
<nobr><sub></sub></nobr> videretur animasse. <strong>372</strong> De apostolis quidem
vigilantibus Lucas dicit: Tunc aperuit illis
sensum ut intelligerent Scripturas <strong>(Luc. XXIV)</strong>.
Joannes quoque evangelista, qui fluenta verbi Dei
de fonte Dominici pectoris hausit, gratius quippe
ex illo fonte bibuntur aquae, supra Christi pectus in
coena non dormisse legitur, sed recubuisse <strong>(Joan.
XXI)</strong>. Apud litteras saeculares, quasi per somnium
recolo me legisse, quod in monte Parnasso Ennius
somniavit, et sic repente poeta prodivit. Unde et a
posteris idem poeta non magnopere commendatur,
imo in suis tam scriptis quam actibus, non solum
dormitare quod et bonus quandoque fecit Homerus,
sed dormire et enerviter stertere judicatur. Salomonis
autem sapientia etsi commendabilis, quia
<nobr><sub></sub></nobr> divinitus est collata, ei tamen non utilis, quia non
permansit in ea, dum, ut verbis Augustini utar:
Secundae res, quae sapientium animos fatigant,
magis ei obfuerunt, quam profuit ipsa sapientia, et
nunc, et deinceps memorabilis, et tunc longe lateque
laudata. Hoc idem et Papa Gregorius affirmat,
dum exemplo ejusdem Salomonis a qualitate temporis
finem dicit exprimi actionis.</p>
<p>Fulgentius sine litteris <small>[Note: <nobr><sub></sub></nobr> Id est in opere sine litteris. De hoc Fulgentio
haec habet Fabricius Bibliothecae med. et
inf. lat., t. II, p. 213: Fabius Claudius Gordianus
Fulgentius V. C., auctor libri prosa scripti et distributi
in libellos XXIII, quorum titulus: <em>De aetatibus
mundi et hominis opus mirificum, sine litteris,</em>
nam in toto primo libello de Adamo nullum A, in
secundo de Abele nullum B, in tertio de Caino nullum
C, atque ita in caeteris. Edidit ex codice Sorbonico
<strong>(in quo perinde, ut apud Sigebertum cap. 28
Fulgentio Ruspensi praeter rem tribuebatur)</strong> et notis
illustravit Jacobus Hommey <strong>(Journal des Savants,
a. 1694, pag. 757)</strong>, Pictavii 1694, 8, addito
etiam specimine Petri de Riga, recapitulationum
utriusque Testamenti, versibus elegis, quas integras
publici juris fecit Polycarpus Leyserus in
Historia poeseos medii aevi, pag. 705-727, in quibus
similiter prima sectio sive distinctio nullum habet
A, secunda nullum B, atque ita ad Z usque.
<nobr><sub></sub></nobr> Hujusmodi iliadem <b>λειπογράμματον</b> singulis litteris
per singulos libros diminutis, Graecis olim
versibus scripserat Nestor Larandensis, atque Odysseam
Thryphiodorus, de quibus dictum libro II Bibliothecae
Graecae, cap. 5. Fulgentiani scripti alium
codicem manu exaratum, sed posterioribus libris
mancum, laudat Sanderus parte II Bibliothecae Belgicae
ms., pag. 23. In hoc non <em>Fabius,</em> ut ab Hommeyo,
sed <em>Flavius</em> Claudius Gordianus Fulgentius
appellatur. Tamen Bollandus eodem mutilo usus
codice etiam <em>Fabium</em> appellat tomo I Januar., p. 972.
<em>Libycum sive Afrum se non uno loco auctor fatetur,
idque opus, Xenophontis poetae Graeci imitatione
aggressum: conjectet aliquis Claudium fuisse, Gordiani
filium, Fulgentii Ruspensis patrem, qui ex
Italia quo Genserici furor parentem exturbarat, reversus
in Africam, avitis possessionibus ac domo spoliatus
merito in publicas rapinas invectus lib.</em> I <em>quaeri
potuit,</em> etc. Haec Bollandus.]</small>, libro octavo, absque
<em>h.</em> Deus meus, quid sibi vult tam secreta tui
judicii dispensatio? Cur maculosi criminis soboles
successu paterni fruitur regni? Nunquidnam oportuerat,
ut Salomon adulterinae vulvae contagione
turpatus, aut aedificandi templi meritum caperet,
<nobr><sub></sub></nobr> aut sapientiae thesauros indagaret; aut paterni
regni successor, ac potentior fieret? Sed vide quia
criminis filius, crimen incurrit, et adulterinum
germen non bono termino consummavit. Licet ab
hyssopo usque in cedros Libani disputet, licet
Austri reginam suam sapientiam admirantem exspectet,
quamvis templum ineffabile construat,
spiritibus jubeat, prudentia confluat, judiciis calleat,
divitiis fulgeat, auro rutilet, gemmis ardescat;
tamen cauteriavit in vita quidquid insitum
traxerat de natura, et quod omnibus deterius est,
gentilium deorum in senectute jam non prudentissimus,
sed impudicus cultor. Cum dicit Fulgentius,
quia Salomon criminis filius et adulterinum
germen non bono termino consummavit, satis
<nobr><sub></sub></nobr> aperte ejus poenitentiam abnegavit, adjungens
quantum illius senectus religioni fuerat inimica,
dum eam non prudentia conservavit, sed sicut ait:
Cultura polluit impudica.</p>
<p>Paschasius Ecclesiae Romanae diaconus, vir divinis
litteris apprime eruditus; cujus sanctitatem et
scientiam Gregorius in quarto libro Dialogorum
commenti de Salomone sic loquitur: Semen ejus
in aeternum manebit, et thronus ejus sicut sol in
conspectu meo, et sicut luna perfecta in aeternum
et testis in coelo fidelis, ergo qui volunt de Salomone
hoc dictum accipere cogitent quomodo thronus
ejus sicut sol in conspectum Dei Patris fuerit,
cum Scriptura sancta dicat quod aversum sit cor
ejus propter concupiscentiam feminarum, et adoraverit
<nobr><sub></sub></nobr> Astaroth, et Chamos deum Sidoniorum ac
reliqua portenta gentium. Unde ad ultimum infert
Scriptura, quod non erat Deus cum Salomone; si
ergo non erat Deus cum eo, quomodo thronus ejus
in conspectu Dei Patris sicut sol fulgebat, praesertim
cum et foedatus omni immunditia libidinis, et
propter idololatriam sit condemnatus? vel unde in
coelo fidelis, qui supra terram idola venerando falsus
inventus est testis? Sed quia nequaquam de eo
istud potest intelligi, necesse est super Christo
velit nolit inimicus interpretari. Haec sunt verba
Paschasii de Salomone, in quibus dicit eum et super
terram idola venerando inventum esse testem falsum,
et propter idololatriam condemnatum.</p>
<p><nobr><sub></sub></nobr> Beda, presbyter, qui praecedentium Patrum libros
tanto studio et assiduitate invenitur legisse, ut multa
sicut in illis posita sunt, sic omnino et in suis inveniatur
posuisse, in libello quem scribit ad Nothel
minimum de quibusdam quaestionibus libri Regum
cum Josiam commendaret. sic locutus est: Excelsaque
erant in Hierusalem ad dexteram partem
Montis offensionis quae aedificaverat Salomon rex
Israel Astaroth idolo Sidoniorum et Chamos offensioni
Moab polluit rex et contrivit statuas, videlicet
Josias de quo loquebatur, et addidit de Salomone:
Ubi, ni fallor, ostenditur, quod utinam non ostenderetur,
quia videlicet Salomon de admisso idololatriae
scelere nunquam perfecte poenituit. Nam si
fructus poenitentiae dignos faceret, satageret ante
<nobr><sub></sub></nobr> omnia ut idola quae aedificaverat, de civitate sancta
tollerentur; et non in scandalum stultorum, quae
ipse cum fuisset sapientissimus, erronea faceret
quasi sapienter ac recte facta relinqueret. Haec
eadem verba sicut in libello Bedae posita sunt, Anglosmus
et Rabanus, qui posteriores Beda fuerunt,
in suis quoque libris posuerunt.</p>
<p>Quia dixi aliqua quae poenitentiae Salomonis luce
clarius inveniuntur, adversari dicam et ea in quibus
eadem ut quidam volunt videntur affirmari, ne videar
tacere ex industria quod illi nolunt reticere.
Inveni quippe quaedam foliola, in quibus ad testimonium
poenitentiae ejus quaedam conscripta
erant, quae de sanctorum opusculis Patrum excepta
erant. Ea igitur ducam ad medium quae ibi collecta
<nobr><sub></sub></nobr> inveni, ne tacendo offendam eos qui plus justo compatientur
Salomoni. De praevaricatione, inquit, regis
Salomonis quid sanctus Augustinus, doctor egregius,
<strong>373</strong> senserit quid interpres et expositor divinae
legis Hieronymus de ejus poenitentia scripserit vel
ubi illum catholicae fidei defensor Ambrosius sanctum
appellaverit, paucis intimabo. Et subjungit: In
expositione libri Geneseos ad litteram libro undecimo
Augustinus de eo: Salomon, inquit, vir tantae
sapientiae nunquidnam credendum est quod in simulacrorum
cultu credidit esse aliquid deitatis? Non:
sed mulierum mori ad hoc malum trahenti resistere
non valuit, faciens quod sciebat non esse faciendum,
ne suas, quibus deperibat atque defluebat mortiferas
delicias contristaret. Haec nimirum Augustinus
<nobr><sub></sub></nobr> in libro undecimo de Genesi dicit; sed si quis
diligentius attendat circumstantiam lectionis, in
his verbis non excusationem, sed accusationem inveniet
Salomonis. Neque enim hoc dicit Augustinus
ad comprobandum quod Salomon poenitentiam
egerit, sed ad ostendendum quod prudenter, id est
scienter peccavit, cum id non esse faciendum procul
dubio sciret et tamen contempto Deo, voluntati
mulierum obediret. Sic et ille primus Adam prudenter
peccavit cum sciens non esse faciendum quod
mulier suadebat, fecit tamen quod illam velle pertinaciter
attendebat, ne quam sociam acceperat, contristaret,
quam credebat moerore tabescere si ei
licet in malo assensum non praeberet. Unde Apostolus:
<nobr><sub></sub></nobr> Adam, inquit, non est seductus, mulier autem
seducta in praevaricatione fuit <strong>(I Tim. II)</strong>,
pro eo scilicet quod illa credidit verum esse quod serpens
sibilavit, ille vero falsum esse et tamen declinavit.
De ipso quippe Adam quem dicit Apostolus
non fuisse seductum in eo quem praediximus libro
loquitur Augustinus, cujus et gratia Salomonem
ducit ad medium, asserens quoque ipsum seductum
non fuisse, hoc est non ignoranter, sed scienter
peccasse. Quod etiam in libro De civitate Dei decimo
quarto manifeste declaravit, cum de Adam similiter
loqueretur: Sicut Aaron, inquit, erranti
populo ad idolum fabricandum non consensit inductus,
sed cessit obstrictus; nec Salomonem credibile
est errore putasse idolis esse serviendum, sed
<nobr><sub></sub></nobr> blanditiis femineis ad illa sacrilegia fuisse compulsum:
ita credendum est illum virum conjungi ad
Dei legem transgrediendam non tanquam loquendi
verbo credidisse seductum, sed sociali necessitudine
paruisse. Ne autem eum vel eos Augustinus excusasse
videretur, subjungit de Adam: Nec tamen
minus reus si sciens prudensque, in his igitur verbis
nulla poenitentia commendatur, sed nociva scientia
condemnatur, juxta illud Jacobi apostoli: <em>Scienti
bonum facere et non facienti, peccatum est illi</em>
<strong>(Jacob. IV)</strong>.</p>
<p>Item in foliolis: Ambrosius, inquit, in libro Exameron
mentionem Salomonis faciens: Nosce, inquit,
te ipsum, o homo, quod non ut ferunt Apollinis
Pythii sed Salomonis sancti est, qui ait: Nisi
<nobr><sub></sub></nobr> scias te formosam in mulieribus. Item Ambrosius
in Apologia David: Quid de David dicam, quid de
sancto Salomone? Qui, quoniam judaicum vulgus
aestimabat eum venisse pro Christo, ne videretur
esse super hominem, nutu divino corruit. Haec
Ambrosius. Ne autem videremur dubitare quare
Salomonem Ambrosius dixerit sacrosanctum, qui
haec in foliolis scripsit quasi de suo subscripsit:
David, inquit, non dicitur sanctus qui ab omnibus
sanctus esse scitur; sed Salomonem sanctum nobis
nominat, ut nobis de poenitentia ejus dubitationem
tollat. Quod de Aaron quem David sanctum
nominat Gregorius Papa in Homelia septima super
extremam partem Ezechielis prophetae dicit, cum
illum versiculum de psalmo ad medium ducit: <em>Et
</em><nobr><sub></sub></nobr> <em>irritaverunt Moysen in castris; Aaron sanctum Domini</em>
<strong>(Psal. CV)</strong>. Moyses, inquit, non dicitur sanctus,
quia sanctus ab omnibus scitur: et Aaron sanctum
nominat, ut de vita illius dubitationem tollat.
Quod ergo de Aaron Gregorius dicit hoc iste usurpatorie
Salomoni attribuit, cum idem Gregorius qui
defert Aaron testimonium sanctitatis, poenitentiam,
ut supra dictum est, deneget Salomonis. Denique
idem Ambrosius in eadem apologia David, ubi Salomonem
sanctum nominat, ejus tamen poenitentiam
non affirmat: imo, si quis autem velit diligentius
inclinare, inveniet Ambrosium Salomonis poenitentiam
abnegare. Sic enim ait: Quid de Salomone
sancto loquar? cujus posteriora cum gravi errore
non careant, vulgus tamen Judaicum ipsum aestimat
<nobr><sub></sub></nobr> venisse pro Christo. Et quam multos gravis erroris
offensa revocavit? Major itaque culpa plus profuit
ne supra hominem crederetur qui vitio non caruisset
humano? Cum dicit Ambrosius, quia posteriora
Salomonis gravi errore non caruerunt, patenter asserit
quod poenitentiam abjecerunt, quam si ut a
quibusdam contenditur, assumpsissent, errore gravi
procul dubio caruissent. Quo autem judicio Deus
illum in extremis permiserit sic peccare, videtur
idem Ambrosius intimare, ne illum scilicet Christum
populus aestimaret, si inchoatam sanctitatem fine
debito consummaret. Multos igitur ab errore, ut
ait, gravis hujus erroris offensa revocavit, dum, ne
Christus putaretur, purum hunc esse hominem declaravit,
<nobr><sub></sub></nobr> et plus profuit culpa militans saluti electorum,
quam justitia perseverans uni utilis in perniciem
plurimorum: non ergo moveat si in his quae
praediximus locis, verum etiam in quibusdam aliis
Salomonem Ambrosius sanctum appellat, quae perquirere
et ad medium ducere non est necessarium,
cum semel vel iterum invenisse sufficiat. Philippus
quoque in primo libro super Job, sanctum eum dicit:
<strong>374</strong> Sicut, inquiens, sanctus Salomon dicit: <em>Fructus
autem impiorum peccata.</em> Et alibi in sequentibus,
et forte in aliorum opusculis Patrum similiter poterit
inveniri, si quis voluerit vel potuerit diligentius
incumbere lectioni. Caeterum quantum mihi videtur,
non per hoc Salomon poenituisse comprobatur, nec
quod dicitur sanctus, cogit intelligi eum ad sanctitatis
<nobr><sub></sub></nobr> regulam in extremis rediisse, sed eum sanctum
aliquando fuisse. Sicut enim Petrus Satanas
appellatur, sapiens non quae Dei sunt, sed quae
hominum, qui tamen in eo proposito non remansit;
sic nimirum Salomon dici potest merito sanctus,
etsi in ea quam habuit sanctitate non permansit.
Quod si quis dixerit quia Petrus non invenitur Satanas
appellari nisi quando Christo voluit adversari
et abjecto vitio quod tali nomine signabatur, nusquam
postea Satanas appellatur, recolat Scripturas
et attendat, ut Apostolus praecipit, lectioni, et inveniet
multos id quod jam non erant, sed aliquando
fuerant, appellari.</p>
<p>Apud Matthaeum cum Judas Iscariot accedens
ad Jesum, oscularetur eum: Dixit illi Jesus:
<nobr><sub></sub></nobr> Amice, ad quid venisti? <strong>(Matth. XXVI.)</strong> Patet quia
eum vocat amicum quem sciebat jam non esse sed
aliquando fuisse amicum. Neque enim credendum
est quod Christum Judas nunquam amaverit, licet
in eodem amore nequaquam permanserit. Sicut
enim injustus plerumque Deo miserante convertitur
et fit justus: sic e regione justus aliquando Deo deserente
pervertitur et fit injustus. Quod apud Ezechielem
<strong>(cap. XXVIII)</strong> declaratur cum dicitur: Si
impius egerit poenitentiam, et fecerit judicium et
justitiam, vita vivet, et non morietur. Si autem
averterit se justus a justitia sua, et fecerit iniquitatem
in praevaricatione qua praevaricatus est, et in
peccato suo quo peccavit; in ipsis morietur. Nec
<nobr><sub></sub></nobr> tamen dicendum est quod ibi subjunctum est: Non
est aequa via Domini <strong>(ibid.)</strong>. Verum quia non est necesse
ut ad hoc probandum multa de Scripturis testimonia
proferamus; cum in hujus vitae instabili
cursu id non tam legi quam fieri nos ipsi videamus,
unum dixisse sufficiat et ad propositum redeamus.
Matthaeus cum catalogum texeret apostolorum, seipsum
inter caeteros appellat Publicanum: Philippus,
inquit, et Bartholomaeus, Thomas et Matthaeus publicanus.
Publicani autem eo tempore dicebantur
qui publicis negotiis quae sine peccato vel vix vel
non possunt agi, vel sceleribus et flagitiis non verebantur
implicari, et contempta bene vivendi censura,
quidquid eis inordinate libebat, non ex decreto
legis, sed ex decreto perversae voluntatis perpetrare
<nobr><sub></sub></nobr> licebat. Absit vero ut talis esset Matthaeus
cum Evangelium scriberet et se in illo publicanum
nominaret, sed talis procul dubio fuerat quando ad
teloneum residebat? Caeterum Christi vocatione et
inspiratione commonitus, tam teloneum quam caetera
quae male vel agebat vel habebat, dimisit, et re ipsa
vocabuli relegata, rei tamen vocabulum non amisit.
Apud eumdem Matthaeum dicit Dominus: Pharisaei,
publicani et peccatores praecedunt vos in regno
Dei <strong>(Matth. XXI)</strong>. Quomodo, quaeso, in regno Dei
publicani Pharisaeos praecedunt, qui, nisi publicani
esse desierint, ad illud nunquam accedunt? Eos igitur
publicanos appellat qui publicani fuerunt et
quando ad regnum Dei vel non accedentes, vel tardius
accedentes praecedunt, publicani esse procul
<nobr><sub></sub></nobr> dubio destiterunt. Marcus Evangelista <strong>(cap. II)</strong>, cum
de ejusdem Matthaei vocatione loqueretur: Vidit,
inquit, Levi sedentem ad teloneum et ait illi: Sequere
me. Et surgens secutus est eum. Et factum
est cum accumberet in domo illius, multi publicani
et peccatores simul discumbebant cum Jesu et discipulis
ejus. Istos publicanos et peccatores qui in
domo Matthaei cum Jesu discumbebant, non aestimo
esse quales antea fuerant: imo non mediocrem eos
aestimo consecutos gratiam, quos suo dignos convivio
Christus vocavit ad poenitentiam. Unde scribis
et Pharisaeis super hoc murmurantibus respondit:
Non veni vocare justos, sed peccatores ad poenitentiam
<strong>(ibid.)</strong>. Hoc est dicere: Non veni vocare
vos qui justos (quod non estis) putatis vos esse, sed
<nobr><sub></sub></nobr> eos qui se ipsos accusando, quod erant jam meruerunt
non esse.</p>
<p>Lucas Evangelista: Unus, inquit, de his qui pendebant
latronibus, blasphemabat eum dicens: Si
tu es Christus, salvum fac te ipsum et nos. Respondens
alter increpabat eum dicens: Neque tu times
Deum quod in eadem damnatione es <strong>(Luc. XXIII)</strong>. Et
dicebat, inquit, ad Jesum: Memento mei, Domine,
cum veneris in regnum tuum. Cum dicit Lucas
quia unus de his qui pendebant latronibus blasphemabat,
et alter illum increpabat, tam illum qui blasphemavit
quam eum qui blasphemantem increpavit,
latronem appellavit, cum nimirum blasphemator
latrocinii vitio teneretur, alter vero jam non latro,
<nobr><sub></sub></nobr> sed confessor devotissimus haberetur. Haec pro eo
dicta sint, quod Salomonem Ambrosius sanctum
dicit, in quo, quantum videtur, caeteris doctoribus
nequaquam contradicit, quorum Augustinus: Hoc,
inquit, bonis initiis malos exitus habuit. Hoc quippe
dicendo, bene illum inchoasse et male consummasse,
satis manifeste Augustinus designat, propter quae
<strong>375</strong> initia nomen ei sanctitatis Ambrosius assignat.
Sic nimirum et alios quosdam reges, tam
Juda quam Israel sancta regni primordia, dicit
sermo divinus habuisse, quorum tamen finalia mala
idem asserit exstitisse. Sicut enim Joas, Amasiae,
Oziae, regum Juda prima opera commendantur, sic
profecto eorumdem ultima condemnantur. Reges
autem Israel quorum diviso regno primus fuit Jeroboam
<nobr><sub></sub></nobr> filius Nabath, ultimus vero Osee filius Hela,
omnes reprobi fuisse cognoscuntur, quorum tamen
opera nonnulla commendantur. Ut enim caeteros
omittam, Jehu filium Josaphat filii Namsi, quanta
laude sermo divinus commendet et quanta eum vituperatio
postmodum decoloret: in promptu est
audire, si legenti silentium velitis impertire: Dixit,
inquit, Dominus ad Jehu: Quia studiose quod
rectum erat et placebat in oculis meis, et omnia
quae erant in corde meo fecisti, contra domum
Achab: filii tui usque ad quartam generationem
sedebunt super thronum Israel <strong>(IV Reg. X)</strong>. Et
statim adjungit Scriptura: Posthaec Jehu non
custodivit ut ambularet in lege Domini Dei Israel
in toto corde suo; non enim recessit a peccatis Jeroboam
<nobr><sub></sub></nobr> qui peccare fecit Israel <strong>(ibid.)</strong>. Sicut rex iste
Jehu opera Deo placita primo legitur habuisse, et
eisdem operibus calcem detestabilem posuisse, sic
nimirum et Salomonem eadem Scriptura dicit Deo
primitus placuisse, ad extremum vero cum senex
factus esset, iram divinam per mulieres incurrisse.</p>
<p>Sequitur in Foliolis: <em>Testimonium de Salomonis
poenitentia.</em> Hoc de libello cujusdam Bacharii assumptum
est; sed nomen ejus ibidem positum non
est. Ille quidem Bacharius in libello quem ad Januarium
scribit, asserens non esse desperandum de
quodam fratre qui foveam inciderat fornicationis,
ducit ad medium ruinam et poenitentiam Salomonis.
Salomon, inquit, ille mirabilis qui meruit
<nobr><sub></sub></nobr> assistrici Dei, id est sapientiae, copulari, in alienigenarum
mulierum incurrit amplexus, et in vinculo
libidinis laqueatus etiam sacrilegii errore se polluit,
quoniam simulacrum Chamos idolo Moabitico fabricavit.
Sed quia per prophetam culpam erroris
agnovit, nunquid medicinae coelestis extorris est?
At forsitan dicas: Nunquam eum in canone lego
poenituisse, neque veniam consecutum. Audi ergo,
frater: poenitentiam ejus quae non scribitur legibus,
fortasse ideo acceptabilem aliqui dicunt, quia non
ad faciem populi sed in secreto conscientiae, Deo
teste, poenituit. Veniam autem ex hoc consecutum
esse agnoscimus, quia, cum solutus esset a corpore
sepultum eum inter regum Israelitarum corpora,
<nobr><sub></sub></nobr> Scriptura commemorat. Quod tamen alibi peccatoribus
regibus abnegatum esse cognoscimus, qui
usque in finem vitae suae in proposita perversitate
manserunt. Et ideo, quia inter reges justos meruit
sepeliri, non fuit alienus a venia, veniam autem
ipsam sine poenitentia non potuit promereri. Haec
sunt verba Bacharii. Quia, inquit, per prophetam
culpam erroris agnovit, nunquid medicinae coelestis
extorris est? Quod Salomon, per prophetam peccatum
suum agnoverit, et per hanc cognitionem poenitentiam
egerit, miror in quo Bacharius codice
legerit; cum hoc in Scriptura canonica nequaquam
invenerit. Si enim recenseat libros Regum, vel Paralipomenon
vel caeteros quos auctoritate firmatos
canonica Ecclesia legit catholica, non inveniet, si
<nobr><sub></sub></nobr> tamen non fallor, quod Salomonem peccantem quisquam
propheta vel arguerit, vel admonuerit poenitere:
quod tamen de David, vel Asa, vel caeteris
quibusdam tam justis quam injustis regibus poterit
invenire. Quatuor quidem vicibus, Deus Salomoni
locutus fuisse legitur, ubi tamen nullus propheta
medius invenitur. Confirmato regno in manu sua,
cum esset in Gabaon: Apparuit, inquit, Dominus
Salomoni per somnium nocte, dicens: Postula quod
vis ut dem tibi <strong>(III Reg. III)</strong>; et infra: Cum
texisset domum quam aedificabat, laquearibus cedrinis,
et aedificasset tabulatum super omnem domum,
factus est, inquit, sermo Domini ad Salomonem
dicens: Domus haec quam aedificas, si ambulaveris
in praeceptis meis, firmabo sermonem meum
<nobr><sub></sub></nobr> tibi quem locutus sum ad David patrem tuum <strong>(III
Reg. VI)</strong>, etc. Longe post: Cum perfecisset, inquit,
Salomon aedificium domus Domini, apparuit
ei Dominus secundo sicut apparuit et in Gabaon.
Dixitque Dominus ad eum: Exaudivi orationem
tuam <strong>(III Reg. IX)</strong>, etc. Ad extremum cum tam
libidine quam idololatria offensam divinam incurrisset:
Iratus est, inquit, Dominus Salomoni, eo
quod aversa esset mens ejus a Domino Deo suo, et
non custodivit quae mandavit ei Dominus. Dixit
itaque Dominus Salomoni: Quia habuisti hoc apud
te, et non custodisti pactum meum, et praecepta
mea quae mandavi tibi <strong>(III Reg. XI)</strong>, etc. Neque
hic, neque alibi postea Salomon in Scriptura canonica
peccatum suum per prophetam legitur agnovisse,
<nobr><sub></sub></nobr> ut per hoc medicinam coelestem credendus
sit invenisse. Denique Ahias propheta Silonites cum
praediceret Jeroboam filio Nabath, quod regnaturus
esset super decem tribus Israel: Apprehendens,
inquit, Ahia pallium suum novum scidit in duodecim
partes, et ait ad Jeroboam: Tolle tibi decem
scissuras. Haec enim dicit Dominus: Ecce ego scindam
regnum de manu Salomonis: et dabo tibi decem
tribus; eo quod dereliquerit me; et non <strong>376</strong>
ambulaverit in viis meis sicut David pater ejus, te
autem assumam et regnabis <strong>(ibid.)</strong>. Et finito sermone
Aliiae Silonitis, infert Scriptura: Voluit
ergo Salomon interficere Jeroboam <strong>(ibid.)</strong>. Ex quo
potest colligi, quoniam ea quae fuerat propheta
locutus, quod scilicet Jeroboam esset regnaturus,
<nobr><sub></sub></nobr> Salomon quidem cognovit, sed hac cognitione medicinam
coelestem vulneri suo non admovit, dum
eum quem divina voluntas regnare disposuit, invidiae
reus et homicidii interficere voluit. At ille
surrexit, inquit, et aufugit in Aegyptum: et
fuit in Aegypto, usque ad mortem Salomonis
<strong>(ibid.)</strong>.</p>
<p>Quod si ad Josephum Judaicae scriptorem antiquitatis
Bacharius velit recurrere, ut quod de Salomone
asserit illius patrocinio velit defendere, non
inveniet quod ille asserat Salomonem poenituisse.
Quamvis dicat ad eum prophetam venisse. Ne autem
videar injuste Bachario subtrahere, Josephi verba
ducam ad medium. Salomon, inquit, irrationabili
<nobr><sub></sub></nobr> amore constrictus ducens uxores numero septuaginta
et trecentas concubinas, super has autem, et
filiam regis Aegyptiorum, repente captus ab eis est;
ita ut earum quoque sequeretur culturas. Aetate
siquidem procedente et ratione propter tempus pariter
infirmante, cum jam non posset studia paterna
retinere, deum quidem proprium duarum uxorum
jugiter honorabat. Venit ergo propheta, missus a
Deo dicens, quia neque iniquitas ejus latet eum,
neque diu in his esset laetaturus. Haec audiens Salomon
contremuit, et valde turbatus est, et ex omnibus
pene bonis in quibus erat repente mutatus.
Haec Josephus de Salomone. Quomodo autem ex omnibus
pene bonis in quibus erat repente sit mutatus,
declarat cum adjungit: Non multo, inquit,
<nobr><sub></sub></nobr> tempore transeunte ex quo ei haec ipsa venire praedicta
fuerant a propheta, mox suscitavit super eum
Deus inimicum Adher nomine. Et paulo post tempore,
inquit, quo jam Salomon in malis erat propter
praevaricationes praedictas, et Dei ariter ram
dimissus, Adher a Pharaone venit in Idumaeam, et
cum jam non posset eum Salomon colligere quod
multis praesidiis servabatur, recessit facies ejus invisa,
surgensque inde venit in Syriam. Junctus
autem illic cuidam Raaz nomine et usque amicitiis
copulatus, cum haberet circa se latronum maximam
multitudinem, ascendens et tenens Syriam rex ejus
effectus est. Tunc quoque discurrens, Israelitarum
provinciam affligebat; et adhuc Salomonem vastabat.
Inter haec autem Jeroboam, filius Nabathei,
<nobr><sub></sub></nobr> surrexit contra Salomonem, cognoscens autem Salomon
ejus voluntatem et dolum, quaerebat ut eum
comprehendens interficeret. In his verbis Josephi
nulla sonat poenitentia Salomonis, sed peccatum
ejus, et eodem peccato exigente tam ipsius quam
totius afflictio regionis. Et concludit: Mortuus est
itaque Salomon valde longaevus, et sepultus est in
Hierosolymis cunctos felicitate et prudentia et divitiis
reges excellens, praeter illa in quibus circa
senectutem deceptus mulierum ardore praevaricatus
est. Quod autem praevaricatus non poenituerit,
longe superius idem Josephus manifestat cum dicit:
Dum fuisset, inquit, Salomon omnium regum
gloriosissimus atque religiosissimus, et prudentia,
et divitiis excelleret universos qui ante eum Hebraeorum
<nobr><sub></sub></nobr> tenuerunt principatum, non in his usque
ad vitae suae terminum permansit, quoniam relinquens
solemnium custodiam paternorum, circa mulieres
et veneream intemperantiam turpiter exardescens,
non simili fine rerum quo David conversatus
est. Videtis quia et Josephus dicit Salomonem
non simili fine conversatum quo et David, sicut
Scriptura canonica dicit, quod superius satis discussum
est: Quia non erat cor ejus cum Domino
sicut David; et non adimplevit ut sequeretur Dominum
sicut David. Si autem veraciter poenituisset,
quod nulli dubium est fecisse David, veraciter dici
posset conversatus simili fine rerum quo et David.
Nihil ergo aliud in his verbis Josephi sonat quam
<nobr><sub></sub></nobr> Salomonis peccatum. Et nulla ejus poenitentia post
peccatum.</p>
<p>Ad Scripturam canonicam et ad Bacharium revertamur.
Dormivit, inquit Scriptura, Salomon cum
patribus suis, et sepultus est in civitate David <strong>(III
Reg. II)</strong>. Hinc etiam Bacharius conatur argumentari,
quod ideo Salomon salvus debeat judicari, quia de
sepulcris regum non invenitur excludi, unde nonnulli
regum leguntur exclusi. Sepultus est, inquit,
in civitate David: civitas David dicta est Sion,
quae et Hierusalem. Unctus quippe in regem David
super Israel, abiit, inquit, in Hierusalem: haec est
Jebus; et coepit arcem Sion, quae est civitas David.
Habitavit autem David in arce, et idcirco appellata
est civitas David. Ibi sepultus est David, sicut scriptum
<nobr><sub></sub></nobr> est: <em>Dormivit David cum patribus suis, et
sepultus est in civitate David</em> <strong>(ibid.)</strong>. Ibi omnes
post David reges Juda numero duodecim tam justi
quam injusti usque ad Ezechiam, sepulti leguntur;
sed, eadem Scriptura teste, de sepulcris regum
nonnulli excluduntur. De Joram quippe in Paralipomenon
scriptum est: <em>Sepelierunt eum in civitate
David</em> <strong>(II Par. XXII)</strong>, verumtamen non in sepulcris
regum. De Ozia leproso, qui et Azarias dictus est,
in libro Regum legitur: <em>Sepelierunt eum cum majoribus
suis in civitate David</em> <strong>(IV Reg. XV)</strong>. In libro secundo
<strong>377</strong> Paralipomenon <strong>(cap. XXVI)</strong> de eodem:
<em>Sepelierunt eum in agro regalium sepulcrorum, eo
quod leprosus esset.</em> Ubi quaerendum est, utrum aliud
sit, sepeliri in agro regalium sepulcrorum, et aliud,
<nobr><sub></sub></nobr> in sepulcris regum. Quod esse aliud nequaquam
videretur, nisi per hoc quod adjunctum est, intelligi
quodammodo doceretur. Volens enim Scriptura quasi
causam ostendere, cur in agro regalium sepulcrorum
sepultus esset, subjunxit: <em>eo quod leprosus
esset.</em> Quod non videtur esse adjunctum ad decus
illius, vel gloriam, sed ad dedecus et ignominiam.
Potest ergo intelligi, quod ager regalium sepulcrorum
majoris erat amplitudinis, quam spatium, vel
continentia sepulcrorum, in cujus parte aliqua remota
duntaxat a sepulcris caeterorum, Ozias credendus
est sepultus esse, quem constat usque ad diem
mortis suae leprosum permansisse. Sicut enim dum
adviveret expulsus de templo, habitavit, ut scriptum
<nobr><sub></sub></nobr> est, in domo separata propter lepram, sic fortasse
et mortuus, in sepulcro separato sepultus est, propter
lepram. Quod ergo dictum est in libro Regum,
quia sepelierunt eum cum majoribus suis in civitate
David, non est intelligendum ut ita sepultus sit cum
majoribus suis, ut esset intra sepulcra eorum cum
illis; sed in eadem tantum civitate cum eis. Sic enim
et de Joram in libro Regum scriptum est: <em>Et dormivit
Joram cum patribus suis, sepultusque est cum
eis in civitate David</em> <strong>(IV Reg. VIII)</strong>. Item in eodem,
de Joas: <em>Et sepelierunt eum cum patribus suis in civitate
David</em> <strong>(IV Reg. XII)</strong>. Quos tamen exclusos de
sepulcris regum, in Paralipomenon declaratum est,
sicut paulo ante dictum est. Item de Achaz in Paralipomenon
scriptum est: <em>Et sepelierunt eum in civitate
</em><nobr><sub></sub></nobr> <em>Jerusalem, neque enim receperunt eum in sepulcra
regum</em> <strong>(II Par. XXVIII)</strong>, isti tantum quatuor reges
a David usque Ezechiam, de sepulcris regum leguntur
exclusi, si tamen inter eos Ozias nominatur,
reliquorum vero nullum exclusum divina Scriptura
protestatur. Cum autem inter reliquos, Roboam,
Abia, Acharias, Amasias inveniantur, qui reprobi
fuisse nequaquam dubitantur: non satis est conveniens,
vel sufficiens argumentum Bacharii, ut ideo
scilicet salvus recte Salomon judicetur, quia de
sepulcris regum exclusus non habetur. Sepeliri enim
inter reges, non est argumentum aeternae sanctitatis,
sed perfunctoriae cujusdam cumulus dignitatis: excludi
vero ab eis, non est aeternae damnationis judicium,
sed subjectae plebis perseverans in regem
<nobr><sub></sub></nobr> demonstrat odium. Denique Scriptura divina, nec
aperte dicit, nec latenter uspiam innuit quod justus
debeat judicari, qui cum justis inventus est tumulari;
cum Saul et Jonathan in Jabes Galaad subter
quercum legantur sepulti, quorum Saul injustus,
Jonathan vero asseritur justus; Manasses quoque
rex Juda, et Ammon filius ejus in horto domus suae,
in horto Asa ambo sepeliuntur, quorum Manassen
post multa scelera dicit Scriptura valde coram Deo
poenitentiam egisse; Ammon vero in perversitate
sua pertinaciter permansisse. Habetur quoque in
Foliolis aliud testimonium de poenitentia Salomonis.
Hieronymus, inquit, in tertio decimo libro super
ipsum Ezechielem prophetam: Salomon peccavit
et offendit Deum, licet postea egerit poenitentiam,
<nobr><sub></sub></nobr> scribens Proverbia in quibus ait: <em>Novissime ego egi
poenitentiam, et respexi ut eligerem disciplinam.</em> Versiculus
iste quem dicitur hic Salomon in Proverbiis
dixisse, in Proverbiis non invenitur, si a principio
usque ad finem millies relegantur. Ipse quidem
Hieronymus proverbia Salomonis de Hebraeo transtulit
in Latinum, et in ea translatione non posuit
eumdem versiculum, quem si in Hebraica veritate
esse comperisset, in sua eum translatione procul
dubio posuisset. Adeo enim Hieronymus fidelis interpres
exstitit, ut sicut ipse multoties fatetur, nihil
in divinis Scripturis vel addiderit, vel subtraxerit,
vel mutaverit, quin vel verbum e verbo, vel sensum
e sensu exprimendo, Hebraicam veritatem Latinis
auribus diligenter infuderit. Verum quia antequam
<nobr><sub></sub></nobr> divinas Scripturas interpretaretur, aliorum translationes
in Ecclesiis legebantur, videlicet Septuaginta
interpretum, Aquilae, Symmachi, Theodotionis,
quinta quoque editio, potest quis dicere quia de
aliqua earum praedictum forte sumpsit versiculum.
Ipse enim, non solum juxta Hebraicam veritatem,
verum etiam juxta cujuslibet interpretis editionem,
pleraque de Scripturis testimonia in opusculis suis
ducit ad medium; nec si nova, ut ait, cudere videretur,
ut vetera destruere arguatur. Ad quod respondendum
est quia Origenes, qui Hieronymo longe
anterior exstitit, nequaquam hoc dicere videtur, qui
tamen omnes illas editiones ad liquidum novit, qui
de omnibus, excepta ea quae Septuaginta interpretum
<nobr><sub></sub></nobr> est, unam bibliothecam componens, in una pagina
sex ordines distribuit, quibus singulis singulas editiones
attribuit, ut diligens lector simul omnes post
invicem reperiens, facile pervideret, in quo una ab
altera discreparet, vel in quo una cum altera concordaret.
Hoc est enim quod Hieronymus dicit, quia
legis veteris interpretes Aquilam, Symmachum, Theodotionem
Graeci et curiose legunt, et per Origenis
laborem in <em>exaplos</em> Ecclesiis dedicarunt; et alibi:
Aquila, inquit, et Symmachus, et Theodotion judaizantes
haeretici sunt recepti, qui multa mysteria
Salvatoris subdola interpretatione celarunt, <strong>378</strong>
et tamen in <em>exaplois</em> habentur apud Ecclesias. <em>Exaplois,</em>
id est <em>exemplaribus,</em> vel <em>bibliothecis sex ordines
habentibus.</em> Idem Origenes in secunda homilia super
<nobr><sub></sub></nobr> Leviticum: Fortasse, inquit, aliquibus videbitur
error elocutionis per interpretem factus, sed mihi
curiosius inquirenti compertum est omnes interpretes
similiter protulisse. Ex quo patet Origenem omnium
translationes interpretum habuisse.</p>
<p>Quaeri potest, cum Origenes, ut dictum est, sex
editiones in una bibliotheca sex ordinibus distribuerit;
quis singularum interpres exstiterit. Quatuor
quippe earum manifestos habemus interpretes, videlicet
Septuaginta, Aquilam, Symmachum, Theodotionem.
Quintam vero editionem, et sextam, et septimam,
ut ait Hieronymus, Origenes miro labore reperit,
et excepta ea quae a Septuaginta sapientibus
est translata, et in Ecclesiis erat tunc temporis frequentius
usitata, tribus reliquis, id est Aquilae, Symmachi,
<nobr><sub></sub></nobr> Theodotionis, editionibus tres sequentes, id
est quintam et sextam, et septimam copulavit, et in
una bibliotheca, sicut praedictum est, ordinavit.
Quarum trium ultimarum, id est, quintae, sextae,
septimae, qui fuerint interpretes satis cognitum non
habemus, nisi forte alicujus earum auctorem fuisse
Aquilam existimemus, ut ille unus translationes
duas ediderit, etsi causam ignoramus quae illum ad
transferendum secundo compulerit. Quod enim Aquila
duas translationes ediderit, Hieronymus in Commentario
super Ezechielem patenter ostendit: in quo
aliquoties de illius editione prima, aliquoties vero
loquitur de secunda. Sed quia cum vel idem Hieronymus,
vel alii doctores de qualibet illarum aliquid
<nobr><sub></sub></nobr> in medium proferunt, ordinis earum raro faciunt
mentionem, id est utrum de prima, an de secunda
id sumpserint, non frequenter ostendunt, putatur a
nonnullis una tantum fuisse illius editio, a quibus,
vel nondum est inventa, vel forte memoriter non
retenta ista distinctio. Quae nimirum distinctio in
illo super Ezechielem versiculo, manifestius adnotatur,
in quo tam prima quam secunda editio pariter
a Hieronymo nominatur. Prima, inquit, editio,
Aquilae baculum, secunda et Symmachus, Theodotioque
firmamentum interpretati sunt. Hic, et prima,
et secunda, ut dictum est, evidentius nominatur, et
quod in alia et alia, aliter et aliter Aquila dixerit,
demonstratur; et utramque in sua bibliotheca Origenem
aestimo posuisse, qui superius innotuit omnium
<nobr><sub></sub></nobr> se translationes Interpretum habuisse. Ipse
autem Origenes non facile invenitur poenitentiam
Salomonis astruere; sed in his quae superius diximus
locis, dicit eum etiam per mulieres deceptum fuisse.
Et illud quod ibi de Canticis ponitur, constanter
non dixisse. Ipsum etiam et Roboam filium suum
dicit exclusos a genealogia Christi, quam Lucas contexuit,
et ab inferioribus incipiens, usque ad Deum
perduxit, ne scilicet in reste cujus praerogativa in
Deum consummatur, eorum, quorum peccata conscripta
sunt, mentio habeatur, quamvis, ut alios omittam,
ibi David nominatim exprimatur, cujus tam
adulterium quam homicidium sacris litteris continetur.
Caeterum peccata David, testante propheta
Nathan, ab eo transferuntur; peccata vero Salomonis
<nobr><sub></sub></nobr> et Roboam, per poenitentiam deleta non leguntur.
Quod si ea deleta esse Scriptura canonica protestatur,
non est cur Salomon vir tantae sapientiae,
tanti meriti, tantae famae, de catalogo justorum excludatur,
cum David pater ejus merito poenitentiae
ibidem ascribatur. Reliqui etiam doctores ecclesiastici,
qui ante Hieronymum, vel tempore Hieronymi,
alicujus famae vel nominis fuerunt, qui editione
Hieronymi nondum, vel facta, vel vulgata
juxta aliorum translationes divinas Scripturas cognitas
habuerunt, praedictum versiculum se in Proverbiis
invenisse nequaquam retulerunt, non quod omnia
eorum scripta perlegerim, sed quia non aestimo
ea latere potuisse Augustinum, Gregorium, Paschasium,
Bedam, Fulgentium, Isidorum, qui diversis
<nobr><sub></sub></nobr> locis et temporibus in Ecclesia viguerunt, et praecedentium
Patrum scripta magno studio legentes; de
Salomone tamen, unam eamdemque sententiam protulerunt.
Arbitror autem, quia et ipse Commentarius
Hieronymi super Ezechielem eosdem non latuit,
sed cum eum legerunt, vel hoc testimonium de poenitentia
Salomonis ibidem inventum non approbaverunt;
vel potius non invenerunt. Credibile est enim
quia hoc Hieronymus in Commentario suo, vel omnino
non dixit, vel tam absolute non dixit; sed
vel lectoris forte industria, vel potius scriptoris incuria
codex est depravatus, et eo depravato sensus
est immutatus. Hoc est nimirum, quod frequenter
idem Hieronymus conqueritur, quia videlicet exemplaria
<nobr><sub></sub></nobr> Scripturarum, et Graeca, et Latina, scriptorum
erant vitio depravata; unde et ab amicis suis
plerumque cogebatur vel emendare vetera, vel cudere
nova.</p>
<p>Neque enim audeo affirmare, imo non audeo aestimare,
quod Hieronymus vir tantae scientiae, tantae
auctoritatis in canone Scripturarum quidquam sentiat
contra omnes, vel contra eum omnes: praesertim
cum aliud sit in Scripturis consona duntaxat
veritate, sentire diversa, aliud eadem reluctante
sentire adversa. Sicut ergo cum aliud
volumen Salomonis, videlicet Ecclesiasten, idem
Hieronymus <strong>379</strong> exponeret, nequaquam affirmavit,
sed ejus affirmationem Hebraeis assignavit, ita
fortasse et super Ezechielem, cum de eodem Salomone
<nobr><sub></sub></nobr> loqueretur, suspensam potius, quam fixam
credendus est sententiam protulisse, etsi modo
aliter codicibus continetur. Ait quippe super Ecclesiasten:
Aiunt Hebraei hunc librum Salomonis
esse poenitentiam agentis; non dixit Hieronymus:
Hic liber est Salomonis poenitentiam agentis, quod
profecto tam fiducialiter quam veraciter dicere
potuisset, si eum in Proverbiis poenituisse comperisset.
Quis enim dubitet Ecclesiasten librum esse
Salomonis poenitentiam agentis, si Proverbia eum
testantur poenituisse, cum universalis Ecclesia
teneat ipsum Salomonem, prius Proverbia, postea
vero Ecclesiasten scripsisse? Si autem Proverbia
post poenitentiam scripsit, multo magis Ecclesiasten,
quem post ipsa Proverbia scripsit. Potuit
<nobr><sub></sub></nobr> ergo affirmative dicere: Hic liber est Salomonis
poenitentiam agentis, non hoc dictum attribuere
Judaeis; quibus non solum in hoc loco, verum
multoties alibi solet assignare, quod vel falsum esse
agnoscit, vel verum esse nesciens, affirmare non
praesumit. Quod enim multa dicant, in quibus contradicant
veritati, et ipse Hieronymus multis in
locis, et quod amplius est, in Apocalypsi angelus
protestatur, a quo non Judaei, sicut se esse mentiuntur,
sed synagoga Satanae appellantur. Libros
quippe quos ab illo scriptos catholica legit Ecclesia,
non post poenitentiam, sed ante illam detestabilem
culpam eum scripsisse doctores ecclesiastici crediderunt,
et ne quod senserunt, nos lateret, in suis
scriptum opusculis reliquerunt. Unde Augustinus
<nobr><sub></sub></nobr> super octavum canticum graduum quod superius
dictum est: Salomon, inquit, mulierum amator
fuit, et reprobatus est a Deo, sed si eo cadente,
quae per eum dicta sunt, delerentur, judicaretur
quia ipse dixerat, non per eum dicta erant. In
quibus verbis ostenditur quia prius Salomon scripsit,
et postmodum cecidit, sed Deo nobis potius, quam
illi providente, quod scripserat eo cadente non
cecidit. Denique et sacra historia prius narrat illum
percepisse sapientiam dormiendo, postmodum dedisse
operam in scribendo: ad extremum vero cum
jam senex esset, Deum reliquisse alienigenis mulieribus
adhaerendo. De his hactenus, ad Hieronymum
revertamur.</p>
<p><nobr><sub></sub></nobr> Qui ergo super Ecclesiasten in astruendo poenitentiam
Salomonis, praecipitem ferre sententiam
non praesumpsit, sed eam caute Judaeis attribuit
super Ezechielem, eumdem vel similem modum
loquendi credendus est tenuisse; et ideo digne
credendus ne vel reliquos sanctos tot et tantae eruditionis
viros fatuitatis et ignorantiae inveniatur
arguisse; vel ipse potius arguendus errorem incurrisse.
Quod utrumque incommodum possumus convenienter
evitare, si quod ibi displicet, scriptorum
vitio volumus assignare; qui dum Commentarium
Hieronymi studiose dictatum, et studiosius forsitan
emendatum, vel coacti imperio vel conducti pretio
transcripserunt aliud in ore versantes et aliud in
corde meditantes, vel forte dormitantes, quod in
<nobr><sub></sub></nobr> exemplari erat, negligenter dimiserunt; vel quod
in illo non erat, negligentius suo ascripserunt. Ab
hac negligentia scriptores ipse Hieronymus quodam
loco revocat dicens: Nihil enim proderit emendasse
librum, nisi emendatio librariorum diligentia conservetur.
Denique in explanatione super Osee cum
de justis regibus idem Hieronymus loqueretur,
sic eorum catalogum contexuit dicens: Cum legerimus
David, Asa, Josaphat, Ezechiam, Josiam,
reges fuisse justos. Ubi non mediocriter miror
quare Salomonem praeteriit, cum ille sapientia,
potentia, divitiis et gloria nominatissimus fuerit
caeterorum, et in numero justorum regum digne
poni debuerit, si ad justitiam quam deseruit peccando,
reversus est poenitendo. Atque si Manassen
<nobr><sub></sub></nobr> quem Scriptura teste poenituisse Hieronymus noverat
in justorum numero non posuit, non est magnopere
mirandum, cum illius in tota vita sua nullum
omnino justum opus inveniatur donec ad extremum
poenituisse declaratur. Caeterum Salomon qui ante
illud tam luxuriae quam idololatriae gravissimum
peccatum, tanta sapientia enituit, tanta potentia
viguit, tam praeclaris operibus floruit, tantis divitiis
abundavit, tanta fama vel gloria rutilavit; etsi ad
horam a justitiae tramite declinavit, non tamen debuit
excludi de numero justorum regum; cum legerimus
David et Asa, graviter aliquando peccasse,
quos non solum Hieronymus, sed et Scriptura canonica
justos dicit fuisse.</p>
<p>Alibi vero idem Hieronymus Salomonem vehementer
<nobr><sub></sub></nobr> accusat; et accusatum nullo testimonio
poenitentiae subsequentis excusat; sed sic eum et
Achaz regem reprobum impiis asserit actibus involutos,
ut eosdem non subjungat per poenitentiam
absolutos. Loquens enim ad Vitalem presbyterum
de Salomone et de Achaz rege Juda qui Jonathan
filius pater exstitit Ezechiae, utrosque dicit idololatriae
sordibus inquinatos; nec tamen dicit processu
temporis emundatos. Consideremus, ait, quod
Scriptura Salomonem, et Achaz voluptatis, et impietatis
accuset. Uterque enim cum esset de stirpe
David, recessit a Domino; et alter in tantum secutus
est libidinem (haud dubium quin Salomon), ut
<strong>380</strong> septuaginta haberet uxores, et trecentas
<nobr><sub></sub></nobr> concubinas, et adolescentulas, et scorta passiva
quorum non erat numerus, neglectoque Deo patrum
exstruxerit idola gentium plurimarum et
fuerit, non ut prius Idida, id est <em>amabilis Domini,</em>
sed amator mulierum. Nihil hic Hieronymus de poenitentia
Salomonis adjungit, sed sic eum Achaz
regi reprobo per impietatem conjungit, ut sicut eos
patenter ostendit per idololatriam concordare, sic
innuere videatur neutrum ab altero per poenitentiam
discordare. Quod si evidentius testimonium
Hieronymi vultis audire, quod a Salomonis poenitentia
constat non mediocriter dissentire, attendite
quod alias ad Rusticum monachum dicit, in quo
satis evidenter Salomonis poenitentiam contradicit.
Quid Salomone, inquit, sapientius? Attamen infatuatur
<nobr><sub></sub></nobr> amoribus feminarum. Quid sit autem infatuari,
ne quis improprie praesumeret interpretari,
verbis sequentibus idem Hieronymus demonstravit,
dum illud de Evangelio ad medium revocavit:
Bonum est, inquit, sal; quod si infatuatur, foras
projicitur, in tantumque perdit nominis dignitatem,
ut nec in sterquilinio quidem utile sit. Dicens
ergo Hieronymus Salomonem infatuatum, et adjungens
quod infatuatum sal foras projicitur, nec ultra
utile est, satis liquido Salomonem asseruit reprobatum,
id est nunquam ad saporem poenitentiae
revocatum. Constat enim quod sal infatuatum irreparabiliter
exinanitur, perditoque genuino sapore,
iterum non salitur, sed ubique, et semper inutile
penitus invenitur, dum vel ipsum per aliud, vel per
<nobr><sub></sub></nobr> ipsum quidquam aliud non conditur. Quapropter
cum de sale infatuato sermo in Evangeliis ventilatur,
nihil aliud, quam quivis reprobus designatur,
qui perdito sapore justitiae, perversitate insulsa et
insipida depravatur, et in gradum pristinum, nulla
poenitentia revocatur. Quod attendens David, cum
de quodam reprobo loqueretur, pro certo sciens,
quod illius consilium Deo nullatenus placitum haberetur;
satis humiliter idem consilium postulavit
infatuari, id est a divinae voluntatis beneplacito
reprobari. Infatua, quaeso, Domine, ait, consilium
Achitophel. Et haec quidem postulatio non est
infatuata, sed Achitophel malitia reprobata, qui
perverso et injusto consilio justitiam Creatoris
offendit: et effectu carens consilii, disposita domo
<nobr><sub></sub></nobr> sua laqueo se suspendit. Bene ergo sal infatuatum
foras projicitur, in qua projectione nil aliud, quam
haec eadem reprobatio demonstratur, qua perversus
quilibet irreparabiliter condemnatur; foralis quidem
projectio, aeterna est reprobatio, qua miseri
quique ligatis manibus et pedibus foras projiciuntur,
qui Domini gaudium intrare non sinuntur.
Quam projectionem visus est David abhorrere,
cum attendens multitudinem peccatorum illam sibi
quasi cerneret imminere; et quod per id temporis
dixerat tremebundus, timore paululum mitigato memoriter
cecinit laetabundus. Ego dixi, inquit, in pavore
meo: Projectus sum a facie oculorum tuorum <strong>(Psal.
XXX)</strong>. Cum timerem, ait, meorum sarcinam delictorum,
<nobr><sub></sub></nobr> dixi, Projectus sum a facie oculorum tuorum:
indignum me reputans, cui tua gratia subveniret,
tanquam multa iniquitas tuam multam misericordiam
praepediret. Sed quia timui, timendo humiliatus
sum, humilis factus invocavi te; ideo exaudisti
vocem orationis meae, dum clamarem ad te. Quid
autem clamaverit, in alio psalmo dicit: Ne projicias
me a facie tua. Ne projicias, inquit, me a facie
tua, sed absconde me in abscondito faciei tuae, quia
et projectus a facie tua, ad tenebras compellitur
exteriores devolvi, et absconditus in abscondito
faciei tuae, ab omni conturbatione hominum gratulatur
absolvi. Dicamus et nos: Bone Jesu, non nos
infatua, non nos projice a facie tua, ne cum Achitophel
vel nequam servulo qui foras projectus est,
<nobr><sub></sub></nobr> pereamus, sed in abscondito vultus tui securitate
perpetua gaudeamus. Cum ergo infatuatum, cum
projectum Hieronymus Salomonem affirmat, patet
quia ejus poenitentiam non confirmat: et non solum
doctoribus caeteris, sed et sibi ipsi contrarius comprobatur,
si de Salomone aliud super Ezechielem,
aliud ad Rusticum protestatur.</p>
<p>Joannes quoque Chrysostomus, cum in libello De
reparatione lapsi, poenitentiam David magnifice
commendaret, et ibidem ad medium duceret Salomonem,
nullam de poenitentia ejus fecit mentionem,
cum satis conveniens videretur, ut sicut lapso
illi quem revocare nitebatur ad poenitentiam, David
proposuit ad exemplum poenitendi, sic et Salomonem
proponeret; praesertim cum, sicut praedixi, ejus ibi
<nobr><sub></sub></nobr> memoriam ad medium revocaret. Ait quippe:
Beatus David cecidit eodem casu, quo et tu nunc:
et hoc non solum, sed et aliud addidit gravius.
Homicidium etenim adjunxit adulterio. Et quidem
post haec, nunquid permansit jacens? nonne surrexit,
et iterum stetit contra inimicum: et ita eum
subegit, ut etiam post mortem merita ejus profuerint
posteris suis? Nam Salomon cum immane illud
admisisset scelus, et dignus mille mortibus haberetur;
propter David tamen concessurum se Dominus
regnum ei integrum dicit. Ait enim: <em>Scindens
scindam regnum tuum et dabo servo tuo. Verumtamen
in diebus tuis non faciam, propter David patrem
tuum, sed de manibus filii tui accipiam illud.</em>
<strong>(III Reg. XI)</strong>. Sed et Ezechias, cum in pericula
<nobr><sub></sub></nobr> <strong>381</strong> extrema venisset, quamvis ipse esset justus:
tamen pro bono David dicit se ei Dominus
auxilium laturum. Ecce Joannes et David poenitentiam
commendat et Ezechiam justum dicit; et inter
utrumque, Salomonem ponens, nec eum poenitentem
dicit nec justum, sed ad hoc ei tantum merita David
profuisse, ne in diebus suis regnum ejus scinderetur,
cum dignus mille mortibus haberetur. In homilia
nihilominus de quinquagesimo psalmo idem
Joannes poenitentiam David magnis laudibus attollit,
et ibidem multos poenitentes ad medium ducit, videlicet
Petrum, Paulum, Matthaeum, publicanum, Mariam
peccatricem, Latronem. Inter quos nusquam
Salomonem poenitentem commendat, cum nullius
<nobr><sub></sub></nobr> poenitentiam solemnius debuit praedicare, quam regis
tam divitis, tam potentis, tam sapientis, si in Proverbiis
vel uspiam in Scripturis canonicis eum poenituisse
legisset, vel saltem in opusculis Patrum quae
digna fide et auctoritate judicasset. Denique venerabilis
Beda, cum ipsa Proverbia Salomonis juxta
translationem Hieronymi exponeret et multis in
locis quid in antiqua translatione haberetur ostenderet,
non dixit quidquam se in eis de poenitentia
illius invenisse, non quidquam ab aliis inventum
cognovisse, sed in libello quem scribit ad Nothelmum,
sicut superius dictum est, affirmavit quia
nunquam perfecte poenituit.</p>
<p>Sequitur in foliolis: Aiunt libri Hebraei Salomonem
quinquies tractum fuisse per plateas civitatis,
<nobr><sub></sub></nobr> poenitentiae causa. Item aiunt eum venisse in
templum quod aedificaverat cum quinque virgis, et
dedit eas legisperitis ut verberaretur ab illis. Qui
communi accepto consilio dixerunt, quod in
unctum Domini non mitterent manum. Inde frustratus
ab illis, a se ipso est depositus de regno.
Haec in foliolis. Omnes quidem Scripturas quae apud
Hebraeos in canone continentur, Hieronymus de
Hebraeo transtulit in Latinum, in quibus non est invenire
quod Salomon poenitentiae causa per plateas
civitatis tractus fuerit vel legisperitis virgas ad se
verberandum praebuerit. Reliquae autem Scripturae
quae apud illos sunt, apocryphae sunt, quarum auctoritas
non est idonea ad ea quae in contentionem
venerint roboranda. Unde et Jesu filii Syrac liber, et
<nobr><sub></sub></nobr> Judith, et Tobiae, et primus Machabaeorum qui apud
illos sunt, quia in canone eorum non habentur ab
ipsis inter apocrypha computantur. Si quos autem
alios libros dicunt se habere quos poenitentiam Salomonis
asserant continere, non est his libris credendum,
cum ex ipsorum ore Judaeorum tale testimonium
proferatur, ut quidquid non est in canone,
dignum fide nequaquam habeatur. Denique Josephus
Judaicae scriptor antiquitatis tale asserit se
legisse, nec didicit ex Scriptura, sive canonica, sive
apocrypha Salomonem poenituisse. Unde manifeste
colligitur quia non est a Judaeis alienum mentiri;
sed peculiare satis, et domesticum est eis vel negare
quod verum est, vel affirmare quod falsum est.
Propter quod et Hieronymus a Sophronio compulsus
<nobr><sub></sub></nobr> est psalmos Davidicos juxta Hebraicam transferre
veritatem, quia videlicet cum Sophronius cum quodam
Hebraeo disputaret, et quaedam adversus eum testimonia
de psalmis juxta Septuaginta interpretes
proferret: Hebraeus garriens et illudens illi Hebraicas
litteras nescienti per singula pene verba,
dicebat in Hebraico vel non haberi quod habebatur,
vel haberi quod non habebatur.</p>
<p>Sequitur in foliolis: Verba Salomonis postquam
sponte amiserat regnum scribentis Ecclesiasticum
<strong>(cap. XLVII)</strong>: <em>Salomon imperavit in diebus pacis
cui subjecit Deus omnes hostes ut conderet domum in
nomine ipsius,</em> et caetera quae in eodem capitulo subsequuntur.
Ecclesiasticum Salomon non scripsit
sicut Augustinus in decimo septimo libro De civitate
<nobr><sub></sub></nobr> Dei et ante Augustinum multis in locis Hieronymus
dixit. Hunc quidem librum Hieronymus,
ut ait, Hebraicum reperit, non Ecclesiasticum ut
apud Latinos sed Parabolas praenotatum. Cui, ut ait,
juncti erant duo alii, Ecclesiastes et Cantica canticorum,
ut scriptorum eorum similitudinem, Salomonis,
non solum librorum numero sed et materiarum
genere coaequaret. Propter hanc itaque eloquii similitudinem,
ut Salomonis Ecclesiasticus diceretur,
apud imperitos consuetudo obtinuit, sed antiquiores,
et sapientiores dicunt eum esse Jesus filii Syrac, qui
sicut longe superius dictum est, tempore Simonis
summi pontificis fuit. Qui cum in extrema ejusdem
voluminis parte praecedentium patrum fortia
<nobr><sub></sub></nobr> facta laudaret, in conclusione satis honorifice eumdem
Simonem commendavit, tantoque eum copiosius
et sublimius extulit quanto eum vicinius et
perfectius novit. Hic nimirum Jesus Ecclesiasticum
scripsisse perhibetur, sicut ibidem completa Simonis
laude manifestare videtur. Doctrinam,
inquit, sapientiae et disciplinae scripsit in codice isto
Jesus filius Sirac Hierosolymita, qui renovavit sapientiam
de corde suo. Cum itaque enumeratis
laudibus David ad facta Salomonis narranda deveniret,
primum ejus sapientiam, famam, divitias
magnis laudibus extulit, deinde grave illud peccatum,
ac dedecus ejus in medium protulit, ut eumdem
iste ordinem teneret in vitam illius describendo,
quem ille tenuit in <strong>382</strong> vivendo: Eruditus est,
<nobr><sub></sub></nobr> inquit, in juventure sua, et impletus est quasi flumen
sapientia. Et apostropham faciens ad eum,
subjungit: Ad insulas longe divulgatum est nomen
tuum; et dilectus es in pace tua. In Cantilenis et
Proverbiis miratae sunt gentes. Collegisti quasi aurichalcum,
aurum, et ut plumbum complesti argentum.
Hactenus laudes. Et adjungit: Inclinasti femora
tua mulieribus; potestatem habuisti in corpore
tuo. Quaeri potest quid sit quod ait: Potestatem
habuisti in corpore tuo, cum Apostolus dicit: Non
estis vestri, empti enim estis pretio magno, glorificate
et portate Deum in corpore vestro <strong>(I Cor. VI)</strong>.
Qui ergo Dei se esse cognoscit, non passim et
libere utitur corpore suo ad suam ipsius voluptatem;
sed castigat et subjicit servituti, ad illius
<nobr><sub></sub></nobr> cujus se meminit voluntatem. Sicut enim equus
mansuetus et domitus, non suo, sed rectoris sui
arbitrio utitur corpore suo; sic nimirum justus
Deum habens rectorem, non ipse, sed Deus potestatem
habet in corpore suo. De his autem qui
ordine perverso potentes sunt sui, et suo potius
vivunt arbitrio quam Domini sui, quidam sapiens
alibi dicit: Potentes potenter tormenta patientur
<strong>(Sap. VI)</strong>. Itaque Salomon, cum jam nec Deum
timeret male liber a freno sanctitatis, nec hominem
revereretur, tumens sceptro regiae potestatis:
potestatem habuit in corpore suo tanto liberius et
profusius explens illius voluptates, quanto et Deus
patienter eum dignatus est sustinere, et homo, qui
regem non praesumpsit a proposito cohibere. Ideo
<nobr><sub></sub></nobr> incurrit quod subjunctum est: Dedisti, inquit,
maculam in gloria tua, et profanasti semen tuum,
inducere iracundiam in liberos tuos, et in caeteris
incitari stultitiam tuam, ut faceres imperium bipartitum
et ex Ephraim imperare imperium durum
<strong>(Eccli. XLVII)</strong>. In quo manifeste ostenditur, quia sicut
justitia David, Scriptura teste, posteritati suae ineffabiliter
profuit, ita et Salomonis iniquitas semini suo
et liberis suis non mediocriter nocuit, dum et super
eos divina iracundia induci perhibetur, et propter
patris stultitiam, imperium obtinere integrum non
merentur. Quod autem ibidem subjungitur: Deus
autem non relinquet misericordiam suam, neque
perdet a stirpe nepotes electi sui, et semen ejus
<nobr><sub></sub></nobr> qui diligit Dominum non corrumpet <strong>(ibid.)</strong>. Electum
suum et eum qui diligit Dominum David appellat,
cujus semen et stirpem non penitus exstirpavit;
ne cassa illa promissio haberetur, qua ipsi
David juravit veritatem suam: De fructu, inquiens,
ventris tui ponam super sedem tuam
<strong>(Psal. CXXXI)</strong>. Dedit ergo, sicut ibi sequitur, reliquum
Jacob; et David de ipsa stirpe. Hoc est
dicere: Propter David de ipsa stirpe Deus reliquum,
id est, Roboam dedit, ut plus apud eum
praeclarum David meritum valeret ad posteritatem
generis sui conservandam, quam Salomonis iniquitas
ad eam penitus exstirpandam. Quod ergo de
ipsa stirpe datus est Roboam meritum David esse
perhibetur; quod autem idem Roboam perversus,
<nobr><sub></sub></nobr> Salomonis iniquitas promeretur, hoc est forte quod
paulo ante dictum est Salomoni: Profanasti semen
tuum, inducere iracundiam in liberos tuos
<strong>(Eccli. XLVII)</strong>. Quantum autem profanus Roboam
fuerit, et in hoc quem habemus inter manus, Ecclesiastico
legitur, et in libris Regum et Paralipomenon
plenius invenitur. Cujus etiam filius Abia
non minoris malitiae fuit, ut illud terribile veraciter
impleretur. Ego sum Deus zelotes, qui reddo iniquitatem
patrum in filios usque in tertiam generationem
eorum, qui oderunt me <strong>(Exod. XX)</strong>. De
Roboam quippe hic dicitur, quia Salomon reliquit
post se de semine suo gentis stultitiam et minutum
prudentia Roboam, qui avertit gentem consilio suo.
Hujus nimirum tempore factum est imperium bipartitum,
<nobr><sub></sub></nobr> et ex Ephraim durum imperium processit;
dum duabus tantum tribubus, Judae scilicet et Benjamin,
quae uno nomine appellantur Juda, idem Roboam
imperavit: reliquas vero decem, quae appellatae
sunt Israel, Jeroboam filius Nabath imperio durissimo
praegravavit. Hoc est quod dictum est Salomoni,
ut faceres imperium bipartitum, et ex Ephraim
imperare imperium durum. De tribu enim Ephraim
Jeroboam fuit, qui super decem tribus durum imperium
imperavit. Separato quippe Israel a Juda,
duos aureos vitulos Jeroboam fecit, quorum unum
in Bethel, alterum posuit in Dan: praecepitque ut
illuc ad adorandum populus conveniret, timens ne
si adorandi gratia more solito Hierosolymam iret,
<nobr><sub></sub></nobr> hac occasione ad Roboam regem Juda converteretur,
et sic imperium divisum iterum uniretur. Propter
hoc de illo scriptum est, quia peccare fecit
Israel <strong>(III Reg. XVI)</strong>. Et cum postea successorum
ejus, reproborum scilicet regum, perversa vita
describitur, de singulis fere illorum dicitur quia
ambulaverunt in viis Jeroboam filii Nabath, qui
peccare fecit Israel. Ipse etiam Roboam filios, Juda
imperio durissimo pressit, sicut populo hujus duritiae
remedium postulanti, superbe respondit dicens:
Pater meus aggravavit jugum vestrum; ego
autem addam jugo vestro. Pater meus cecidit vos
flagellis, ego autem caedam vos scorpionibus <strong>(III
Reg. XII)</strong>. Hos profecto Salomon regni simul et impietatis
suae reliquit haeredes, quorum, ut ait Jesus,
<nobr><sub></sub></nobr> Roboam evertit gentem consilio suo. Jeroboam vero
peccare fecit Israel et dedit Ephraim viam peccandi. In
quo patet quia in hac sua narratione Jesus, non solum
viros justos, verum etiam nonnullos apponit injustos:
<strong>383</strong> forte ut clarius justorum sanctitas elucere,
cum e regione reproborum tenebrosa perversitas
pariter appareret. Nullus enim, ut de Salomone
taceam, Roboam et Jeroboam reprobos ignorat
fuisse, nisi qui divinarum Scripturarum, vel nullam
vel tenuem scientiam invenitur habere. Non igitur
mirandum, cum regum successio describitur a Jesu,
si post David Salomon nominatur, cum ibidem Roboam
et Jeroboam nominentur, quos reprobos fuisse
nequaquam dubitatur. Sed hoc movet me, si Salomonem
Jesus laudando, justum eum voluit comprobare,
<nobr><sub></sub></nobr> cur post laudes, peccatum illius ad medium
studuit revocare, cum de nullo justorum, quos ante
et post Salomonem multos enumeraverat, hoc inveniatur
fecisse. Si enim ab Henoch, a quo sumpsit
initium laudis usque ad Simonem, Oniae filium,
quem in conclusione laudavit, catalogum quem contexuit,
velitis inspicere; nullius eorum quos laudat
invenietis peccatum ad medium duci, nisi tantum
Salomonis, cum tamen quidam illorum graviter peccasse
inveniantur, si aliae Scripturae diligentius revolvantur.
Denique in toto ipso catalogo, in quo
multos antiquos patres posuit, qui in populo Dei
succedentes post invicem vel sanctitate vel dignitate
praefuerunt, nullum omnino injustitiae arguit, praeter
Salomonem, Roboam et Jeroboam, quorum Roboam
<nobr><sub></sub></nobr> et Jeroboam reprobos fuisse minime dubitatur; Salomonis
vero poenitentia, vel post peccatum justitia
nulla ibi omnino memoratur. Quod si de sorte Roboam
et Jeroboam, Salomonem excipiendum judicavit:
miror cur vel peccati ejus mentionem fecit,
cum ibi nullius justi laudes peccati commemoratione
attaminaverit, vel cur saltem post peccatum poenitentiam
ejus non subjunxit, ut laus illius digno fine
commendabilis haberetur, et inter justos ponendus
sine scrupulo censeretur.</p>
<p>Cum autem idem Jesus Josiam inter caeteros justos
dignis laudibus extulisset, subjungit: Praeter
David et Ezechiam et Josiam omnes peccatum commiserunt.
Ubi quaerendum est, quos omnes vel
quod peccatum velit intelligi. Si enim omnes quos
<nobr><sub></sub></nobr> antea nominavit velimus accipere, verendum est ne
eos plus justo peccati arguamus cum inter eos inveniantur
quidam quorum peccata in sacris litteris
non leguntur; quidam vero qui, etsi peccasse minus
tamen quam David peccasse referuntur. Quomodo
ergo dicemus omnes illos peccasse praeter David,
cum quibusdam eorum amplius peccasse inveniatur
ipse David? Videamus si placet sequentem versiculum,
si forte ex ipso utcunque poterit elici, quos
peccatum commisisse velit intelligi; cum dixisset,
omnes peccatum commiserunt, subjungit: Nam
reliquerunt legem potentem reges Juda. Per quod
videtur innuere quia, cum dixit omnes, intelligi voluit
reges, ut omnes reges Juda, id est populi Israel
peccatum asserat commisisse, praeter David et Ezechiam
<nobr><sub></sub></nobr> et Josiam quos nimirum constat reges fuisse.
Cum autem teneamus omnes reges debere intelligi,
adhuc quaerendum aestimo, utrum omnes illos qui
in libris Regum et Paralipomenon nominantur an
ista generalitate aliqui illorum excludantur. Si enim
omnes illos dixerimus, occurrent nobis Asa et Josaphat,
quos justos fuisse Scriptura canonica protestatur,
ita ut de Asa dicat quia fecit Asa rectum
ante conspectum Domini sicut David pater ejus.
De Josaphat vero, Quia ambulavit in viis David
patris sui. Non sunt ergo arguendi injustitiae qui
in viis David leguntur ambulasse, nec aestimandum
est ut eos Jesus asserat arguendos dissimilitudinis,
quos Scriptura canonica tanta coaequat similitudine
sanctitatis. Revertendum est itaque ad eos tantum
<nobr><sub></sub></nobr> reges, quos in libro suo Jesus nominavit. Cum enim
illic poneret patriarchas, prophetas, judices, sacerdotes,
qui, ut superius dixi, in populo Dei fuerunt;
interposuit etiam non omnes, sed quosdam ejusdem
populi reges, videlicet David, Salomonem, Roboam,
Jeroboam, Ezechiam, Josiam. Post Josiam vero cum
nullum regem vellet deinceps nominare, dixit quod
saepe dictum est: Praeter David, et Ezechiam et Josiam,
omnes peccatum commiserunt. Omnes scilicet
reges quos nominavit, id est Salomonem, Roboam,
Jeroboam. Nunc videndum est cujusmodi peccatum
sit, quod isti commiserunt, a quo David et
Ezechias et Josias immunes exstiterunt. Neque
enim omne, sed quoddam peccatum vult intelligi,
sicut Dominus in Evangelio cum de Judaeis loqueretur:
<nobr><sub></sub></nobr> Si non venissem, inquit, peccatum non haberent
<strong>(Joan. XV)</strong>; non omne, sed quoddam peccatum
volens intelligi quod scilicet ante adventum
ejus non habebant, eo autem praesente habuerunt.
Hoc autem peccatum quod Salomon et Roboam et
Jeroboam commiserunt, quantum aestimo, idololatria
est, qua relictis patriis legibus ad ritum gentium
transeuntes aedificaverunt excelsa, idola fabricaverunt,
adoraverunt daemonia. Quod ibidem videtur
innui cum additur: Nam reliquerunt legem potentem
reges Juda. Lex potens est colere Deum, adorare
Deum, juxta illud mandatum: Dominum
Deum tuum adorabis. Cui legi si quis indefective
mancipatur, etsi per devia quaedam errabundus vagatur,
<nobr><sub></sub></nobr> ad eum tamen quem colit potest facile revocari,
quandiu hic fidei vinculo invenitur ligari. Neque
enim divinae gratiae mediocre beneficium et humanae
<strong>384</strong> industriae aspernabile meritum est,
unumquemque fidei signaculum retinere et quamvis
peccet, non est enim homo qui non peccet, ad Deum
tamen adorandum animum retorquere, ut ei soli
genu flectatur, curvetur collum, obsequium Deo debitum
deferatur, nec alius cum ipso vel pro ipso,
deus infideliter adoretur. Unde cum fidelium animae
Deo commendantur: hoc ei meritum eleganter praetenditur.
Licet enim peccaverint, tamen te non
negaverunt, sed signo fidei insigniti, te qui omnia,
et eos inter omnia fecisti, fideliter adoraverunt. Si
autem ejusmodi nexuras ruperit, ut Deo scilicet cultum
<nobr><sub></sub></nobr> debitum Creatori, impudenter attribuat creaturae.
Legem potentem reliquisse penitus comprobatur:
eo longe factus a venia quo veniae largitorem
jam nec saltem extrinsecus veneratur. Unde in
secundo libro Machabaeorum cum per Jasonis impii
sacerdotis nefarium et inauditum scelus sacerdotes,
et caeteri contribules sui ad ritum gentium se transferrent,
et contempto, sicut ibi scriptum est, templo
et sacrificiis neglectis per omnia gentibus fieri similes
festinarent, adjecit sermo divinus: In leges
divinas impie agere, impune non cedit <strong>(II Mach. IV)</strong>.
Quomodo autem eis importune non cesserit, paulo
inferius ostendit cum dicit, quia rex Antiochus
profectus ex Aegypto, efferatis animis civitatem quidem
armis cepit <strong>(II Mach. V)</strong>. Erant autem toto
<nobr><sub></sub></nobr> triduo octoginta millia interfecti, quadraginta millia
vincti. Ab hac lege praedicti reges idololatriae, tam
corde quam opere recedentes, ab omni omnino sanctitate
defecerunt, cum nullo timore revocati, pro
Deo daemonia coluerunt. Unde ibi subditur: Defecerunt
et contempserunt timorem Dei. Nam dederunt,
inquit, regnum suum aliis, et gloriam suam
alienae genti <strong>(Eccli. XLIX)</strong>. Qui enim veraciter regnare
potuissent, si divino imperio humiliter subditi
permansissent, juxta quod scriptum est: Per me
reges regnant <strong>(Prov. VIII)</strong>; regnum suum et
gloriam aliis, id est daemonibus tradiderunt, cum
illis dominantibus et ob hoc gloriantibus sese enerviter
subdiderunt. Post haec verba nihil invenitur
Ecclesiasticus attestari, unde horum regum poenitentia
<nobr><sub></sub></nobr> possit aliquatenus aestimari.</p>
<p>Nec moveat quod in libro Regum de Salomone
dicitur reliqua verborum Salomonis, et omnia quae
fecit et sapientia ejus, ecce universa scripta sunt in
libro dierum verborum Salomonis: et in Paralipomenon
reliqua, inquit, operum Salomonis priorum
et novissimorum, scripta sunt in verbis Nathan
prophetae, et in verbis Aliiae Silonitis, in visione
quoque Addo videntis contra Jeroboam filium Nabath.
Isti quippe libri, nec apud nos, nec apud Hebraeos
usquam habentur, et ideo, nec nos nec ipsi
ullatenus scire possunt quae sunt ista reliqua, quae
ibi continentur. Nostra autem Scriptura non dicit
quod in illis poenitentia Salomonis inveniatur, unde
<nobr><sub></sub></nobr> non video quomodo astruendum, vel saltem conjiciendum
sit quod penitus ignoratur. Sufficiat igitur
nos scire docente Scriptura canonica quod libri illi
aliquando fuerunt, etsi modo non sunt, contendere
autem scriptum esse in illis quod nullo documento
possumus demonstrare, tantummodo verba sunt.
Sicut enim de Salomone in Paralipomenon dicitur,
reliqua operum Salomonis scripta sunt in verbis
Nathan prophetae, et in verbis Aliiae Silonitis, in
visione quoque Addo videntis: sic nimirum paulo
post et de Roboam filio ejus dicitur: Opera Roboam
prima et novissima, scripta sunt in libris Semeiae
prophetae, et Addo videntis. Si ergo de Salomone
contentiose quis dixerit quod poenitentia ejus in illis,
quos non habemus, libris, forsitan scripta fuit, potest
<nobr><sub></sub></nobr> similiter et de Roboam contentiose dici, quia poenitentia
ejus in illis, quos non habemus, libris forsitan
scripta fuit. Roboam autem nullus divinae Scripturae
peritus dubitat reprobatum fuisse a Deo; et
de Salomone quidem super octavum Canticum graduum
dicit Augustinus, quod superius me posuisse
recolo, quia reprobatus est a Deo. Quas igitur Scripturas
scire non possumus, sive eas non habendo,
sive habitas non intelligendo, divino tribuendae sunt
igni, juxta quod mandatur in lege de carnibus agni.
Et illae quidem Scripturae, quas vel apud nos, vel
apud Hebraeos diximus non haberi, antiquitus irreparabiliter
combustae sunt igni. Tempore etenim
Sedeciae, qui filiorum Juda ultimus regum fuit, anno
undecimo regni ejus hostilis Chaldaeorum exercitus
<nobr><sub></sub></nobr> invasit Judaeam, et Hierusalem obsessam et captam
destruxit. Et inter caetera bibliothecam, quae magno
illic erat studio congregata, igne penitus concremavit.
Postmodum vero, concedente Artaxerxe rege
Persarum, Esdras scriba de captivitate Babylonis
ascendit; et reversus Hierusalem de tanta multitudine
librorum, quos penitus ignis consumpserat,
paucos quibus nunc utimur mirabili fultus scientia,
imo ineffabili repletus gratia, in statum pristinum
restauravit. Quod si videtur incredibile, quomodo
scilicet vir iste etsi clarus ingenio, et a puero divinis
eruditus litteris, tantum pelagus Scripturarum potuerit
memoria claudere, et libros igni consumptos ad
notitiam hominum corde memori revocare, recolamus
quia Deo, qui illos primitus voluit scribi et per Esdram
<nobr><sub></sub></nobr> voluit eosdem rescribi, nihil est impossibile: imo
verum est quod de eo scriptum est, subest ei posse
cum <strong>385</strong> voluerit, et omnia quaecunque voluit, fecit.
Cum itaque solum facere mirabilia, non est incredibile,
cujus solius, sicut ad Manue dicit, nomen est
mirabile, propterea et ipse Esdras, scriba velox in
lege Moysi legitur appellari, et Artaxerxes rex ei
scribens: Esdrae, inquit, sacerdoti scribae legis
Dei doctissimo salutem <strong>(I Esdr. IV)</strong>. Et paulo post:
Missus es, inquit, ut visites Judaeam et Hierusalem
in lege Dei tui, quae in manu tua est <strong>(I Esdr. VII)</strong>.
<nobr><sub></sub></nobr> Praeterea idem Esdras novos tunc temporis reperit
apices litterarum, manentibus duntaxat sonis et numero
pristinarum. Quos apices, quia promptiores et
legibiliores pristinis fuerunt, Hebraei gratanter susceperunt,
et eis usque in hodiernum utuntur, qui antea
eisdem quibus et Samaritani tam sonis quam characteribus
utebantur. Manet igitur, hodieque Judaeis
et Samaritanis in sonis litterarum identitas. in
figuris autem earumdem magna diversitas. Quia
vero quae scripta sunt de Salomone reperi, duxi ad
medium, congruum est, ut huic responsioni imponam
silentium; prudentis lectoris derelinquens arbitrio,
eorum quae dicta sunt, quae, quibus, veraci
praeponat judicio. Neque enim lectorem, si tamen
prudens fuerit, ab his aestimo dissentire, quibus
<nobr><sub></sub></nobr> Augustinum, Paschasium, Gregorium, Bedam, Fulgentium,
Isidorum, Anglosinum, Rabanum, viderit
consentire, cum isti divinis Scripturis non inveniantur
repugnare, imo eis per omnia concordare. Quis
adeo parvi, vel potius pravi cordis fuerit, ut audeat
dicere istos, vel saluti Salomonis invidisse, et ob hoc
abnegasse poenitentiam ejus vel Scripturas divinas
non intellexisse, et ob hoc in abnegando illius poenitentiam,
omnes pariter erravisse? Securum est
igitur hujusmodi doctores et ductores sequendo
venerari, cum per eos in Scripturis cognoscere veritatem
sit commendabile, vel forte cum eis ignorare
sit excusabile. Quod si mihi daretur optio, mallem
in Scripturis cognoscere quae ipsi cognoverunt, et
nescire quae ipsi nescierunt, quam nesciendo quae
<nobr><sub></sub></nobr> ab eis sunt cognita, et praesumendo incognita, in
eis, vel negare quod ipsi affirmaverunt, vel affirmare
quod ipsi negaverunt. Cum igitur, fratres mei, in
dubium quid venerit, non sunt foliola imperitorum
in medium proferenda, sed venerabilium scripta
Patrum, diligentius revolvenda, ut eorum assertionibus
detergatur nostra ignorantia, quorum doctrinis
ut sole, luna, refulget Ecclesia. Recipiat quae de
Salomone intelligere et recolligere potui, vestra
dilectio: his enim finem poni secutura poscit responsio.</p>
<span class="text-blue-600 font-bold"