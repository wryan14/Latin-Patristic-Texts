PROLOGUS. </center></h4><nobr><sub></sub></nobr> 
<p>Cum inter fratres meos de divinis plerumque
Scripturis fabularer, et nihil sciens, scire tamen
aliquid aestimarer: interrogatus sum ab eis aliquoties,
nonnulla in quibus movebantur, quae vel ad
intelligendum difficilia, vel ad credendum eis non
satis consentibilia videbantur. Quae cum me nescire
responderem, vel in praesentiarum non vacare, ut
eis Scripturarum testimonia recenserem, haec eis
responsio non sufficiebat, sed me vel simulatae ignorantiae,
vel occupatae cujusdam tenaciae charitas eorum
arguebat, hoc enim est summi desiderii, si
tamen ardenter inflammatur, ut fere patientiam
nesciat, si paulum differatur; unde illud cujusdam
aethnici non incongrue ventilatur: Animo cupienti
<nobr><sub></sub></nobr> nihil satis festinatur <small>[Note: <nobr><sub></sub></nobr> Salustius.]</small>. Ne ergo scire volentibus
et inquirentibus, dum non respondeo, videar
invidere, et eis quibus debeo si quid habeo, dum nil
confero, merear displicere, congruum duxi quibusdam
eorum inquisitionibus dictando potius colloquendo
respondere, non quod praesumam eorum ad
unguem solvere quaestiones, quod temerarium forte
est polliceri, sed qualescunque reddere responsiones,
quod facilius, si tamen juverit, Deus poterit
adimpleri. Si autem quod scripsero, in manus vel
aures cujuspiam venerit sapientis, ne, quaeso, festinet
praesumptuosum judicare, quod responsiones meas
scripto voluerim commendare, quia, etsi hoc videbitur
non necessarium eruditis, non erit tamen inutile
<nobr><sub></sub></nobr> mihi et mei similibus imperitis. Quia enim eorum,
quae forte utiliter cogito non est satis fida custos
memoria, sed per lubrica quaedam oblivionis
in regionem pleraque diffugiunt perditionis: volui
nonnulla eorum scripti vinculo innectere, ut eo ad
memoriam fugitiva possem reducere. Viro autem
sapienti et divinas Scripturas memoriter retinenti
scriptum manans de paupere vena, non est, fateor,
magnopere amplectendum, quod tamen simplicibus
et minus eruditis, non est abjiciendum. Denique non
est ascribendum praesumptioni, quod fraternae humiliter
impenditur dilectioni. Haec (si videtur) sufficiant
ad prooemium, ut jam prima responsio sumat
exordium.</p>
<br> <h4><center><strong>345</strong> CAPUT PRIMUM. </center></h4><nobr><sub></sub></nobr> 
<p>Quaeritis, fratres, utrum primus Adam salvus habeatur,
cum eum damnabiliter peccasse Genesis
liquido fateatur; poenituisse vero eum ibidem aperte
non legatur. Illum quidem peccasse, omnes nos, non
solum legendo, verum et experiendo scimus, cum et
in hac vita misere vivendo, et de hac vita miserrime
recedendo, peccati illius poenam sentimus. Qui
qualis fuerit ante peccatum formatus, et post peccatum
qualiter deformatus, non est superfluum
dicere, quamvis sciatur, cum ad id quod intendo,
necessarium videatur. In eo quippe statu ille factus
est homo, in quo nullus post eum factus est homo.
Factus est enim mortalis et immortalis, mortalis
quidem, ut posset mori, immortalis vero, ut posset
<nobr><sub></sub></nobr> non mori. Data est ei libera facultas peccandi et
non peccandi, et utriusque rei apposita merces,
moriendi et non moriendi; ut videlicet si peccaret,
mors sequeretur, si non peccaret, nunquam moreretur.
Quia vero, ut postea scriptum est, Omne
animal diligit simile sibi <strong>(Eccli. XIII)</strong>; datum est
ei adjutorium simile sibi <strong>(Eccli. XVII)</strong>; et aedificata
est mulier, non aliunde quam de costa illius dormientis,
ut ei naturali quodam affectu amabiliter
sociaretur, et tali solatio frueretur. Positus est in
paradiso, quae diversi generis arboribus consita erat,
ut earum et fructu vesceretur, et amoenitate delectaretur.
Ubi et duo ligna inter caetera posita erant,
quae nominibus suis manifestare videntur quod erant;
<nobr><sub></sub></nobr> quorum unum lignum vitae, alterum lignum scientiae
boni et mali appellabatur, ab effectu eo, scilicet
quod talia operabatur. Concessum est igitur Adae,
ut de ligno paradisi comedens, famis molestias declinaret,
de ligno vitae, mortem et senium devitaret.
Et ne in tanta gloria constitutus, sicut Angelus
antea, temere superbiret, impositum est ei mandatum,
cui salubriter obediret, ut qui caeteris in terra
animantibus dignitate praeesset, obedientiae tamen
jugo depressus, soli Deo subditus esset. Dictum est
igitur ei quia de omni ligno paradisi comedens, solo
fructu scientiae boni et mali non vesceretur, quod
si faceret, morte moreretur. Illud profecto lignum
malum non erat, quod a bono Deo creatum erat;
sed bonum erat homini creato obedire Creatori, ut
<nobr><sub></sub></nobr> in gymnasio obedientiae quodammodo exerceretur,
et sic per meritum suum coelestem gloriam consequeretur.
Si enim in eo quod injunctum est ei, humiliter
parmaneret, procul dubio post emeritam
vitam cum Deo congruum videretur, sine interventu
mortis in angelorum consortium transferretur; et
desinens esse mortalis, quod erat, fieret immortalis
aliter quam erat. Erat enim immortalis, ut tantummodo
posset non mori; fieret autem immortalis, ut
nullo modo posset mori. Quae impossibilitas non
esset languor aut vitium infirmitatis, sed vigor aut
fastigium perfectionis. Jure igitur tali et tanto Creatori,
tot et tantorum bonorum largitori, homo sic
conditus debuit obedire, et patientia bona diligens,
majora quae promittebantur ambire. Quis autem
<nobr><sub></sub></nobr> digne possit vel exprimere verbis, vel mente cogitare,
quantum ille peccavit, cum ab his omnibus
declinavit, et deserto mandato Creatoris, deceptae
vocem audivit uxoris? Huic enim tantae gloriae, qua
ille in praesentiarum laetabatur, et spe futurae amplius
gloriabatur, diabolus invidit, qui sicut scriptum
est <strong>(Joan. VIII)</strong>, ab initio homicida fuit, ex quo scilicet
homo conditus fuit. Et quia veram, quae Deus
est, perdiderat vitam, huic eamdem voluit auferre,
ne unde lapsus erat vitio superbiae, illuc homo
ascenderet merito obedientiae. Quaerens igitur gradus
congruos ad illum dejiciendum, indutus est serpentem
callidum, et in eo latens, primitus adiit mulierem,
quam quia sexu noverat infirmiorem, ad
<nobr><sub></sub></nobr> peccandum speravit esse faciliorem. Ad quam
veniens satis callide renovat memoriam divinae
jussionis, ne, cum illa postmodum argueretur transgressionis,
patrocinio defenderetur oblivionis.</p>
<br> <h4><center>CAPUT II. </center></h4>
<p>Cur, inquit, praecepit vobis Deus ne comederetis
de omni ligno paradisi? At illa: De omni, inquit,
ligno quod est in paradiso, dictum est nobis ut vescamur;
lignum vero scientiae boni et mali interdictum
est nobis, ne forte moriamur. Cui ille: Nequaquam
moriemini. Scit quippe Deus quia quocunque
die comederitis ex eo, aperientur oculi
vestri, et eritis sicut dii scientes bonum et malum
<strong>(Gen. III)</strong>.</p>
<p>Deus, quis similis erit tibi? Quis in nubibus aequabitur
<nobr><sub></sub></nobr> Domino, aut quis similis erit Deo in filiis Dei?
Credidit mulier deceptori, putans falsum esse quod
dixerat Deus, verum autem quod asserebat hostis iniquus.
Sed ne sola peccaret, accessit ad virum, et importunitate
<strong>346</strong> feminea suasit ut ille fructu vetito
vesceretur, et juxta serpentis vocem, sicut Deus
efficeretur. Ille vero assertionem hujusmodi sciens
esse mendacem, Deum vero in omnibus quae dixerat
procul dubio esse veracem; maluit tamen gerere
morem uxori, quam illa offensa obedire Creatori.
Eam enim quam lege maritali sociam sibi acceperat,
non sustinuit uxorius contristari, sperans per
poenitentiam Deo se posse reconciliari. Hoc est quod
Apostolus postea scripsit: Adam non est seductus,
mulier autem seducta in praevaricatione fuit <strong>(I Tim.
<nobr><sub></sub></nobr> II)</strong>. Seducta quippe est illa, cum, sicut praedixi,
credidit non esse verum quod Deus dixerat; seductus
non est ille in hoc quod scivit falsum esse quod
serpens suaserat. Miser uterque. Quid enim detestabilius
quam Deum mendacem aestimare? Item quid
scelestius, quam contempto eo quem Deum veracem
homo noverat, in blanditias muliebres declinare?
Peccant utrique, et fructu vetito sine retractione vescuntur,
et sicut serpens dixerat, oculi eorum
aperiuntur. Quid est hoc? Nunquid antea non videbant?
Nonne scriptum est: Vidit mulier quod
bonum esset lignum ad vescendum, et pulchrum
oculis, aspectuque delectabile, et tulit de fructu
illius et comedit, deditque viro suo? <strong>(Gen. III.)</strong> Et
statim subinfertur: Qui comedit, et aperti sunt
<nobr><sub></sub></nobr> oculi amborum <strong>(ibid.)</strong>. Aperti sunt ergo, non ad
videndum quod antea videbant, sed ad discernendum
quod antea nesciebant: scilicet quid intersit inter
bonum quod peccando amiserant, et malum quod
sentiendo invenerant. Plerique enim tunc melius
perpendunt quam jucunda sit sanitas, cum gravis
eos urget infirmitas. Unde et illa arbor scientiae boni
et mali appellatur, per cujus gustum talis scientia
comparatur. Ultio enim divina, quae nullam culpam
relinquit inultam, colaphum statim incussit ambobus,
et in membris, quae pudenda dicuntur, pruritu libidinis
percutiuntur, ut qui divinae legi noluerunt
humiliter consentire, legem carnis repugnantem legi
mentis cogerentur sentire. Quo comperto, cum essent
immortalitatis veste privati, nudos se esse erubuerunt,
<nobr><sub></sub></nobr> et fuga inita latere cupientes foliis fici pudenda
texerunt. Et digne quidem inobedientia, quae est
inobedientiae retributa, in locis humentibus praecipue
dominatur, ut quia omnis eorum posteritas naevo
transgressionis obligatur, in ipsis maxime hoc appareat
membris, unde ipsa posteritas propagatur.
Non solum enim homo seipsum, verum etiam futuros
post ipsum tali reatu vinculavit, et qui per
inobedientiam meruit mori, caeteros omnes compulit
mori. Qui enim ante peccatum, etsi mortalis erat,
tamen si non peccaret, moriturus non erat, quos
per peccatum genuit, omnes ita mortales effecit, ut
quantumlibet deinceps juste victuri, essent tamen
necessario morituri. Nullus eorum quippe, sive
<nobr><sub></sub></nobr> peccet in similitudinem praevaricationis Adae, sive
non peccet, jam nunc evadit angustias mortis, cum
de ipso Christo, qui peccatum non fecit, scriptum
sit: Et Domini Domini exitus mortis <strong>(Psal. LVII)</strong>.
Quod si ille mandatis divinis obediret, neque ipse,
neque de posteris quisquam in tantas miserias deveniret,
imo nulla aliquando sentiretur ruina, cum
hujus sola sit causa illius inobedientia prima. Verumtamen
Deus, qui dives est in misericordia,
hominem quem fecerat nolens perire sed redire;
requirit eum ut corrigatur, arguit ut resipiscat,
ostendens quod postea dicturus erat: Nolo mortem
peccatoris, sed ut convertatur et vivat <strong>(Ezech.
XVIII)</strong>.</p>
<br> <h4><center>CAPUT III. </center></h4><nobr><sub></sub></nobr> 
<p>Adam, inquit, ubi es? Et ille: Timui eo quod
nudus essem, et abscondi me. Et Dominus: Quis
indicavit tibi quod nudus esses, nisi quia de
ligno vetito comedisti? Et ille: Mulier, inquit,
quam dedisti mihi sociam, dedit mihi, et comedi
<strong>(Gen. III)</strong>. Miser homo, cum suam solius culpam
debuisset humiliter profiteri, et confitendo
veniam promereri, nisus est eam retorquere in mulierem,
et illa in serpentem, cum nullius ad peccandum
suasio alterius sufficiens sit excusatio. Vir
dixit se persuasum esse a muliere, mulier vero se
deceptam a serpente. Et hoc quidem verum fuit, sed
excusandum non fuit, ne peccatum quod pura et
simplici posset ablui confessione, superflua duplicaretur
<nobr><sub></sub></nobr> excusatione. Eapropter sententiam poenalem
pariter exceperunt, vir nimirum ut panem suum
comedat in sudore, mulier ut pariat cum dolore.
Dein de paradiso ejecti sunt, et a ligno vitae exclusi,
et ne illuc facilis reditus concedatur, angelus habens
flammeum gladium ante fores paradisi collocatur.
Verumtamen ne spes redeundi omnino auferatur,
idem gladius versatilis appellatur. Post haec in eodem
Genesis libro <strong>(cap. IV)</strong> nihil de Adam legitur, nisi
quia cognovit Evam uxorem suam, et genuit Cain, et
Abel, et Seth, et filios et filias, et vixit annis nongentis
triginta, et mortuus est. Nunc igitur quaerendum
et diligentius perscrutandum est, si tamen
adjuvet spiritus Dei qui omnia scrutatur etiam profunda
Dei <strong>(I Cor. II)</strong>, si forte ex ipsius ejusdem libri
<nobr><sub></sub></nobr> verbis aliquid nobis poterit intimari, unde illius hominis
salus debeat aestimari. Quod posse fieri nequaquam
asserere praesumpsissem, nisi ex aliis
Scripturae locis admonitus fuissem, ubi apertius dicta
intelliguntur, quae hic involucro litterae conteguntur.
Sic nimirum, sic aliam scripturam <strong>347</strong> alia scriptura
reddit lucidiorem, et cum plura leguntur, non
solum rudem quemlibet, sed etiam sapientem faciunt
sapientiorem. Quia enim uno in loco non omnia dicuntur,
vel quae dicuntur obscure dicuntur, necesse
est ut plura legantur, et ita illud Salomonis veridicum
erit: Audiens sapiens sapientior erit
<strong>(Prov. I)</strong>. Denique et illa plerumque dulcius capiuntur,
quae de obscurioribus locis cum labore aliquo
<nobr><sub></sub></nobr> eliciuntur. Unde Propheta juxta aliam duntaxat
translationem laetabundus canit Deo: Quam dulcia
faucibus meis eloquia tua super mel et favum ori
meo! <strong>(Psal. CXVIII.)</strong> Mel quippe illud quod nudum
et apertum est appellatur, favus vero quod in cereis
cellulis affabre compositis latitans inde cum labore
aliquo eliquatur. Non ergo suffecit dicere eloquia
Dei dulcia esse super mel, sed addit, et favum. In
melle volens intelligi ea quae in Scripturis sanctis
sunt manifestiora, in favo autem quae in eadem sunt
occultiora. Nunc itaque ipsius Genesis verba quae
ad praesens negotium pertinent, breviter repetamus,
ut de ipsis litterae cellulis aliquid si Deus dederit
eliciamus.</p>
<br> <h4><center>CAPUT IV. </center></h4><nobr><sub></sub></nobr> 
<p>Vocavit, inquit, Deus Adam et dixit: Adam, ubi
es? Et ille: Timui, ait, eo quod nudus essem, et
abscondi me <strong>(Gen. III)</strong>. Miror si forte in hoc quod
dicit Scriptura, vocavit Deus Adam, aliqua potest
intelligi gratia, aliqua misericordia Creatoris, aliquis
fructus, aliqua utilitas peccatoris. In multis
quidem locis Scripturae Deus vocare invenitur, ubi
diligenter considerandum est quid vel ad quid vocare
dicatur. Est quaedam vocatio qua unaquaeque
res vocabulo suo sive proprio, sive communi vocatur,
velut cum dicimus homo: iste Moyses, ille alius
Aaron vocatur; vel: istud animal equus, illud autem
leo vocatur, hoc est nominatur. Qua vocatione
Deus in constitutione mundi firmamentum coelum
<nobr><sub></sub></nobr> et aridam terram vocavit <strong>(Gen. I)</strong>, quod nihil aliud
sonat quam suis ea nominibus nominavit. Est et
alia vocatio quam propheta nobis designat Aggaeus
imo per illum Deus: Et vocavi, inquit, siccitatem
super terram, et super triticum, et super vinum,
et super oleum, et quaecunque profert humus
<strong>(Agg. I)</strong>. Et David dicit: Et vocavit famem
super terram, et omne firmamentum panis contrivit
<strong>(Psal. CIV)</strong>. Nullus, ut arbitror, tam puerili sensu
est indutus, quamvis Scripturarum scientia non
admodum sit imbutus, qui putet quod fames vel
siccitas aliqua persona fuerit, quae sermonem loquentis
audire potuerit. Audire quidem proprium
est rationalis vel saltem animalis creaturae, fames
autem et siccitas nullae sunt creaturae, imo pestis
<nobr><sub></sub></nobr> quaedam et afflictio creaturae. Tali autem errore
antiquus gentilium populus tenebatur, qui hujusmodi
passiones deos vel homines esse arbitrabatur,
sicut quidam aethnicus <small>[Note: <nobr><sub></sub></nobr> Ovidius.]</small> ait, quia famem quaesivit
una de montanis deabus jussui Cereris obsequendo.
<br><em>Quaesitamque famem lapidoso vidit in agro.</em><br>Quod ergo famem et siccitatem Deus super terram
vocare perhibetur, nihil aliud mihi esse videtur,
quam cum exigentibus culpis habitantes in terra Deus
punire disponeret, jussit ut terram fames vel siccitas
occuparet. Est et alia vocatio qua Deus legitur vocare
homines, sed homine interposito nuntio; est et alia
qua per se vocat homines sine aliquo hominum ministerio.
Haec igitur quadrifaria in Scripturis sanctis
<nobr><sub></sub></nobr> potest inveniri Dei vocatio. Prima quarum alio nomine
dici potest nominatio vel appellatio, secunda
jussio; tertia commonitio, quarta immutatio. Prima
imponit vocabula rebus ut discernantur; secunda
jubet ut homines puniantur, tertia commonet ut
corrigantur, quarta infundit gratiam ut immutentur.
Harum penultima qua per homines vocantur homines,
quodammodo est generalis, pro eo scilicet quod
impenditur tam bonis quam malis, ut quia homo
perfecte non novit secretum Dei, omnes indifferenter
vocet ad regnum, cum tamen aliis illorum Deus
gloriam, aliis praeparaverit ignem aeternum. Hujusmodi
aestimo esse illam vocationem, de qua legitur
apud Salomonem: Vocavi et renuistis. Ego quoque
<nobr><sub></sub></nobr> in interitu vestro ridebo <strong>(Prov. I)</strong>; et in
Evangelio: Multi vocati, pauci electi <strong>(Matth.
XXII)</strong>. Quod enim intelligi debeat haec vocatio per
homines facta esse, quae aliquando invenitur prodesse,
praecedentia verba in utroque libro videntur
ostendere si quis velit diligenter advertere. Sapientia,
inquit Salomon, foris praedicat; In plateis dat
vocem suam <strong>(Prov. I)</strong>. Et paucis interpositis
subjungit: Vocavi et renuistis <strong>(ibid.)</strong>, etc. Sapientia
Dei Filius est. Sapientia Dei Christus est,
qui profecto foris dicitur praedicare, et in plateis
dare vocem suam, cum missi ab eo praedicatores
non cordibus, quod solius Dei proprium est, sed
auribus hominum ingerunt verbum Dei, et in latitudine
populorum quae platearum nomine designatur
<nobr><sub></sub></nobr> clamant nec cessant, sicut tubae exaltant vocem
suam, studentes cum Apostolo plantare, rigare, nihil
tamen proficientes nisi Deus intrinsecus loquens
velit incrementum dare <strong>(I Cor. III)</strong>. In Matthaeo quoque
ubi dictum est: Multi vocati, pauci electi
<strong>(Matth. XXII)</strong>, paulo ante in eodem capitulo praemissum
est: Ite ergo ad exitus viarum, et quoscunque
inveneritis vocate ad nuptias. Et egressi
servi ejus in vias, congregaverunt omnes quos invenerunt
malos et bonos. Et impletae sunt nuptiae
discumbentium. Et statim ejecto illo, qui sine veste
nuptiali invenitur <strong>(ibid.)</strong>, capitulum sic finitur:
<strong>348</strong> Multi autem sunt vocati, pauci vero electi.
Quod in Evangelio intelligitur per vias et exitus viarum,
hoc apud Salomonem designari videtur nomine
<nobr><sub></sub></nobr> platearum. Hujusmodi est et illa apud Isaiam:
Omnes vos caede corruetis, quia vocavi, et non
respondistis, locutus sum, et non audistis <strong>(Isa. LXV)</strong>.</p>
<br> <h4><center>CAPUT V. </center></h4>
<p>Ultima vocatio Dei est specialis, qua per se eo
modo quem ipse novit, vocare homines reperitur,
ubi nullus homo internuntius comperitur; aliquoties
quidem aperte, sicut Moysen vocavit de rubo,
multoties vero occulte, sicut millia millium a saeculo.
Haec autem huic vocationi specialis praerogativa
assignatur, ut raro infructuosa inveniatur, imo (ut
videtur) de illa propheta Joel per antonomasiam
dixerit: In monte Sion et in Jerusalem erit salvatio,
et in residuis quos Dominus vocaverit <strong>(Joel. II)</strong>.
<nobr><sub></sub></nobr> Tantam quippe intelligi voluit hujus esse excellentiam
vocationis, ut eam sequatur utilitas salvationis,
et nihil sit aliud sic nos a Deo vocari, quam ad
salutem efficaciter provocari. Unde, ut mihi videtur,
divinae scriptor historiae id quod dictum est: Vocavit
Deus Adam <strong>(Gen. III)</strong>, non perfunctorie attendi
voluit, sed in eo pium vocantis affectum, magnum
vocati profectum intelligi debere commonuit. Quod
si voluero vel potuero divinas Scripturas revolvere,
et omnia loca in quibus Deus per se, sive aperte,
sive occulte vocare legitur, ad medium ducere, et
quanta sit hujus vocationis utilitas exponere; quantum
aestimo, haec adunatio tantae erit magnitudinis,
ut congruum excedat modum voluminis. Verumtamen
ne videar loquaciter affirmare quod non possim
<nobr><sub></sub></nobr> aliquantisper demonstrare, quaedam eorum
quae occurrunt memoriae, ducam ad medium, ut
sciat dilectio vestra in hac vocatione Dei non mediocre
contineri beneficium.</p>
<br> <h4><center>CAPUT VI. </center></h4>
<p>In Exodo legitur quia, cum pasceret Moyses
oves Jethro soceri sui, et minaret gregem ad interiora
deserti, apparuit ei Dominus in flamma ignis
de medio rubi; et videns ille rubum ardere, et non
comburi: Vadam, inquit, et videbo visionem hanc
magnam, quare non comburatur rubus. Cernens
autem Dominus quod pergeret ad videndum, vocavit,
inquit, eum de medio rubi, et ait: Moyses,
Moyses? Qui respondit: Adsum. At ille: Ne appropies,
inquit, huc; solve calceamentum de pedibus
<nobr><sub></sub></nobr> tuis, locus enim in quo stas terra sancta est. Et ait:
Ego sum Deus patris tui, Deus Abraham, et Deus
Isaac, et Deus Jacob <strong>(Exod. III)</strong>. Vides in hac
vocatione qua Deus vocat Moysen, magnam gratiam
designari, cum ille qui de Aegypto venerat, jubetur
discalceari. Quia enim calceamenta de mortuorum
pellibus animalium efficiuntur, per ea non incongrue
mortua opera, id est peccata, designantur, quae
procul dubio in Aegypto, hoc est in tenebris perpetrantur:
Qui enim male agit, odit lucem <strong>(Joan. III)</strong>.
Volens igitur Moyses ire et videre visum, merito
prohibetur, et quo ordine id fieri debeat divinitus
edocetur, ut videlicet exuvias veteres, quas vivendo
in Aegypto contraxerat, festinet deponere, et sic
merebitur visionem divinam, vel potius ipsum Deum
<nobr><sub></sub></nobr> cognoscere. Unde illi quasi jam discalceato, vel potius
ad discalceandum jam parato, quaedam Dei
cognitio confertur, cum subito subinfertur: Ego
sum Deus patris tui, Deus Abraham, et Deus Isaac,
et Deus Jacob <strong>(Exod. III)</strong>.</p>
<br> <h4><center>CAPUT VII. </center></h4>
<p>In eodem Exodi libro, cum de faciendo tabernaculo
foederis et arca testimonii Deus ad Moysen
loqueretur, et tanti operis artifex nusquam inveniretur,
Ecce, inquit, vocavi ex nomine Beseleel,
filium Uri, de tribu Juda, et implevi eum spiritu
Dei, sapientia, intelligentia, et scientia in omni
opere, dedique ei socium Ooliab, etc. <strong>(Exod. XXXI.)</strong>
Et concludit: Omnia quae praecepi tibi, facient
<strong>(ibid.)</strong>. Quid sibi velint haec omnia quae Beseleel
<nobr><sub></sub></nobr> dicitur facere, nec mearum est virium, nec hujus
loci exponere. Verumtamen hoc dilectio vestra noverit,
quia illos praecipue commendat propheta, qui
memores sunt mandatorum Dei ad faciendum ea
<strong>(Psal. CII)</strong>. Unde colligi potest quia non infructuose
a Domino Beseleel vocatur, cui datur et gratia ut
faciat quod mandatur, praesertim cum impletus spiritu
Dei dicatur ex nomine vocari, quod nisi de
justis dictum raro potest inveniri. Non solum enim
Dominus viam justorum, sed et nomina novit eorum.
Unde et ad Moysen dicitur: Novi te ex nomine
<strong>(Exod. XXXIII)</strong>. Et propheta de Deo: Qui numerat,
inquit, multitudinem stellarum, et omnibus eis
nomina vocans <strong>(Psal. CXLVI)</strong>. Et in evangelica
<nobr><sub></sub></nobr> parabola cum injusti divitis nomen tanquam incognitum
taceatur, mendicus tamen ex nomine Lazarus
appellatur <strong>(Luc. XVI)</strong>.</p>
<br> <h4><center>CAPUT VIII. </center></h4>
<p>In libro Regum primo, cum de mutando veteri
sacerdotio tractaretur, et novum figuraliter ad medium
duceretur, reprobato Heli, vetusto sacerdote,
puer Samuel eligitur, et in hac electione divina vocatio
non tacetur. Dormiebat, inquit, Samuel in
templo <strong>349</strong> Domini, ubi erat arca Dei; et vocavit
Dominus Samuelem: Samuel, Samuel? Et ait Samuel:
Loquere, Domine, quia audit servus tuus
<strong>(I Reg. III)</strong>. Videtis hanc vocationem plenam esse
coelesti gratia, quam tam velox sequitur obedientia.
<nobr><sub></sub></nobr> Sicut enim nihil perversius quam nolle audire, sic
nihil perfectius quam cito obedire. In Isaia cum introduceretur
pater loquens ad filium, praenuntians
quod erat futurum tanquam praeteritum esset:
Ego, inquit Dominus, vocavi te in justitia, et apprehendi
manum tuam, et servavi te, et dedi te in
foedus populi <strong>(Isa. XLII)</strong>. Paulo post, cum ad
populum ex omnibus gentibus crediturum, ipse filius
prophetice loqueretur, et eum vocando ad meliora
misericorditer hortaretur: Noli, inquit, timere,
quia redemi te, et vocavi te nomine tuo: Meus es
tu. Cum ambulaveris in ignem, non combureris, et
flamma non ardebit in te, quia ego Dominus Deus
tuus sanctus Israel salvator tuus <strong>(Isa. XLIII)</strong>. Et
paulo inferius: Audi me, Jacob et Israel, quem ego
<nobr><sub></sub></nobr> voco <strong>(Isa. XLVIII)</strong>. Et in sequenti capitulo ipse
Christus: Audite, inquit, insulae, et attendite populi
de longe, Dominus ab utero vocavit me
<strong>(Isa. XLIX)</strong>. Et in Joel quod superius dictum est:
In monte Sion erit salvatio, sicut dixit Dominus,
et in residuis quod Dominus vocaverit <strong>(Joel. II)</strong>.
Et Zacharias: Et vocavit me, et locutus est ad me
<strong>(Zach. VI)</strong>.</p>
<br> <h4><center>CAPUT IX. </center></h4>
<p>Quod si ad Novum Testamentum venire libuerit,
invenietur et ibi Christi vocatio non esse otiosa,
imo incomparabiliter fructuosa, dum nihil aliud videtur
ejus esse vocatio, quam quaedam gratiae spiritalis
infusio. Unde Matthaeus evangelista cum de
<nobr><sub></sub></nobr> Jacobo et Joanne loqueretur: Procedens, inquit,
Jesus, vidit alios duos fratres, Jacobum Zebedaei et
Joannem fratrem ejus, reficientes retia sua, et vocavit
eos <strong>(Matth. IV)</strong>. Quid autem in hoc quod ait, vocavit
eos, intelligi voluerit, id est cujus gratiae
haec vocatio fuerit, manifestat cum subjungit: At
illi, relictis retibus et patre, secuti sunt eum <strong>(ibid.)</strong>.
Sicut enim paulo ante Petrus et Andreas audito:
Venite post me, et faciam vos fieri piscatores hominum,
continuo relictis retibus secuti sunt eum
<strong>(ibid.)</strong>, sic nimirum Jacobus et Joannes, relictis
retibus et patre, secuti sunt eum, cum tamen talibus
verbis non legantur fuisse invitati, sed tantummodo
vocati. Hoc idem Marcus <strong>(cap. III)</strong> et Lucas <strong>(cap. V)</strong>
testati sunt, qui de eorum vocatione locuti sunt.</p>
<br> <h4><center>CAPUT X. </center></h4><nobr><sub></sub></nobr> 
<p>Marcus evangelista cum catalogum apostolorum
describeret: Ascendens, inquit, in montem Jesus,
vocavit ad se quos voluit ipse, et fecit ut essent
duodecim cum illo et dedit illis potestatem curandi
infirmitates, et ejiciendi daemonia <strong>(ibid.)</strong>. Et enumerans
singillatim eos quos Christus vocavit, ad
Judam Iscarioth numerum terminavit. Si quis autem
quaerat quid gratiae in hac vocatione idem Judas
consecutus sit, cum certum sit quod aliis electis
ipse reprobatus sit, sciat quod et ei non mediocris
data est gratia, cum accepit potestatem cum caeteris
curandi infirmitates et ejiciendi daemonia. Illa vero
gratia salutaris, quam his qui a Deo specialiter vocantur,
aestimo conferri, ut mihi videtur, non ad
<nobr><sub></sub></nobr> Judam duodecimum, sed ad duodenarium numerum
debet referri, ut ille intelligatur vocatus fuisse, ille
vocanti placuisse. Quod, ni fallor, et ipse evangelista
videtur latenter innuere si quis velit non perfunctorio
verba ejus attendere. Cum enim dixisset: Vocavit
ad se quos voluit, ipse subjunxit: Et fecit ut
essent duodecim cum illo. Quia enim duodenarius
apostolorum numerus magni sacramenti plenus fuit,
ille procul dubio vocatus, ille electus fuit, nec est
Juda cadente imminutus, cum pro eo alius sit substitutus.
Fecit, inquit, ut essent duodecim cum
illo. Magis quippe Mathias jam tunc erat cum illo,
qui in secreto consilii sui jam electus erat ab illo;
quam Judas Iscarioth, qui tantum ad oculum aliquantisper
ambulavit cum illo. Adeo autem Christus
<nobr><sub></sub></nobr> secum voluit esse duodecim, ut nec Judas posset
efficere, ut tantum essent undecim; sed eo ruente in
praecipitium, sua tamen perfectio servavit duodenarium.
Undenarius quippe transgressionis arguitur,
duodenarius vero virtute perfectionis munitur, et
ideo ne salubri numerus privaretur mysterio, non
undecim tantum, sed duodecim permanserunt in
ministerio. Si autem quod apud Marcum ponitur,
Vocavit improprie positum intelligi debere quis
dixerit, pro eo videlicet quod est, convocavit, ut
per figuram quae apheresis appellatur, diminutionem
syllabicam verbum istud in capite pariatur, nulla
jam quaestio de Juda remanebit, sed ad eum, quemadmodum
ad caeteros convocatio, id est adunatio,
<nobr><sub></sub></nobr> pertinebit. Neque enim ejusdem sensum habere
videtur, convocare et vocare, sed sive hoc modo,
sive quolibet alio istud simplex componatur, nisi
fallor, significatio aliquantulum immutatur. Ascendens
Christus in montem duodecim discipulos
convocare, id est adunare dicitur, quod apud alios
evangelistas, Matthaeum videlicet et Lucam, evidenter
exprimitur. Convocatis, ait Matthaeus <strong>(cap.
XV)</strong>, duodecim discipulis suis, dedit illis potestatem
spirituum immundorum, ut ejicerent eos. Et
Lucas <strong>(cap. IX)</strong>: Convocatis, inquit, duodecim apodedit
<strong>350</strong> illis virtutem super omnia daemonia, et
stolis, ut languores curarent. Non solum autem
Judam, verum etiam blasphemos Judaeos convocare
Christus invenitur, ubi tamen nulla eorum utilitas
<nobr><sub></sub></nobr> reperitur. Marcus in eodem capitulo de quo aliquantisper
locutus sum, cum Scribae qui a Jerosolymis
descenderant, dicerent: Quoniam Beelzebub
habet, et quia in principe daemoniorum ejicit daemonia,
convocatis, inquit, eis, in parabolis dicebat
illis: Quomodo potest Satanas Satanam ejicere?
<strong>(Marc. III.)</strong> Et caetera. In qua convocatione nulla
blasphemorum utilitas declaratur, nisi forte subintelligatur
quod apud Joannem aliquando legitur: Et
multi de turba crediderunt in eum <strong>(Joan. II)</strong>. Alia
procul dubio est illa vocatio, alius vocationis effectus,
de qua apud Joannem evangelistam dicit Martha ad
Mariam: Magister adest, et vocat te <strong>(Joan. XI)</strong>.
Et infra idem Joannes: Vocavit, inquit, Lazarum,
et suscitavit eum a mortuis <strong>(ibid.)</strong>.</p>
<br> <h4><center>CAPUT XI. </center></h4><nobr><sub></sub></nobr> 
<p>Paulus quoque in fronte ejus quam ad Romanos
scribit Epistolae, quam caeterae omnes sequuntur Epistolae,
se vocatum affirmavit, et hac affirmatione
quidquid dicturus erat, quodammodo commendavit.
Paulus, inquit, servus Jesu Christi, vocatus
apostolus <strong>(Rom. I)</strong>. A quo autem vocatus sit, Galatis
scribens evidenter intimavit Paulus, inquiens,
apostolus non ab hominibus, neque per hominem,
sed per Jesum Christum et Deum Patrem, qui suscitavit
eum a mortuis <strong>(Galat. I.)</strong> Quanta gratia vel
quo fructu vocatus sit, paulo post in eadem epistola
declaravit: Cum autem placuit ei qui me segregavit
de utero matris mae, et vocavit per gratiam
suam ut revelaret in me Filium suum, ut evangelizarem
<nobr><sub></sub></nobr> illum in gentibus <strong>(ibid.)</strong>. Ne autem haec
gratia perfunctoria et inutilis putaretur, quia eo
ipso Apostolo teste multi Christum per occasionem
annuntiant et non caste, Timotheo scribens: Collabora,
inquit, Evangelio secundum virtutem Dei,
qui nos liberavit et vocavit vocatione sua sancta,
non secundum opera nostra, sed secundum propositum
suum, et gratiam quae data est nobis in Christo
Jesu ante tempora saecularia <strong>(II Tim. I)</strong>. Dicturus
nimirum et vocavit praemisit, liberavit, ut
plane innotesceret quam sancta, quam salutaris haec
esset vocatio, quam praecedit liberatio. Totam quippe
massam humani generis primus Adam naevo transgressionnis
involvit, unde quosdam praedestinatio
<nobr><sub></sub></nobr> Dei ea bonitate quae sua est, absolvit; quos ab illo
involucro absolutos, et in secreto consilii sui jam
liberatos, postmodum vocavit vocatione sua sancta,
hoc est, inspiravit, illuminavit cognitione sua, ut
de eadem massa de qua secundum meritum fiebant
vasa in contumeliam, fierent vasa in honorem natura
non ablata, sed purgata per gratiam. Cujus divitias
gratuitae liberationis, et fructuosae vocationis, ad
Romanos loquens ita denuntiat: Ut ostenderet divitias
gloriae suae in vasa misericordiae quae praeparavit
in gloriam, quos et vocavit, nos non solum ex
Judaeis, sed etiam ex gentibus <strong>(Rom. IX)</strong>. Et ut
quod dixerat, prophetico commendaret eloquio,
subjungit, sicut in Osee dicit <strong>(cap. II)</strong>: Vocabo
non plebem meam, plebem meam; et non dilectam
<nobr><sub></sub></nobr> meam, dilectam; et non misericordiam consecutam,
misericordiam consecutam; et erit in loco ubi dictum
est: Non plebs mea vos, ibi vocabuntur filii Dei
<strong>(ibid.)</strong>.</p>
<br> <h4><center>CAPUT XII. </center></h4>
<p>Per totum corpus Epistolarum suarum de hac vocatione
Apostolus saepenumero loquitur, nusquam
tamen evidentius et brevius quam paulo ante ad
Romanos, ubi quatuor divinorum beneficiorum gradus
ita complectitur. Nam quos praescivit et praedestinavit
conformes fieri imaginis Filii sui, ut sit
ipse primogenitus in multis fratribus. Quos autem
praedestinavit, hos et vocavit; et quos vocavit, hos
et justificavit; quos autem justificavit, illos et glorificavit
<strong>(Rom. VIII)</strong>. Vides quia primum erga nos
<nobr><sub></sub></nobr> Dei beneficium est praedestinatio, qua nos ad vitam
praeordinamur aeternam; secundum, vocatio qua
invitamur et inspiramur ut vitam appetamus aeternam;
tertium, justificatio, qua peccatis remissis, vitam
bene operando meremur aeternam; quartum, glorificatio,
quando justitia conversa in judicium, pacem
et vitam possidemus aeternam. Primum quidem
apud ipsum fit, non in nobis; secundum ab ipso in
nobis; tertium ab ipso, cooperantibus nobis;
quartum ab ipso, jam emeritis nobis. Primum nos
eligit antequam simus; secundum, admonet ut boni
simus; tertium, efficit ut justi simus; quartum, ut
gloriosi et immortales simus. Primum nihil est aliud
quam divinae veritas praescientiae; secundum, infusio
gratiae; tertium, operatio justitiae; quartum, retributio
<nobr><sub></sub></nobr> gloriae. Primum, praenoscit longe post futuros;
secundum, vocat immeritos; tertium, peccata remittens,
merita donat; quartum, jam bene meritos
sine fine coronat. Sicut igitur non glorificantur nisi
justificati, nec justificantur nisi vocati, sic procul
dubio non vocantur nisi praedestinati. Haec est illa
specialis vocatio Dei quae nulli attribuitur nisi ei;
qua non vocantur nisi qui futuri sunt sancti, qui
juxta Apostolum <strong>(Rom. VIII)</strong>, secundum propositum
vocati sunt sancti. Non quidem secundum meritum
suum, sed secundum propositum <strong>351</strong> Dei, quia
sine poenitentia sunt dona et vocatio Dei <strong>(Rom. XI)</strong>.
Quod si hac vocatione vocatum fuisse Adam liber
Geneseos aperte non dicit, posse tamen intelligi non
<nobr><sub></sub></nobr> interdicit, nec illum a salute contendit excludere,
cum potius verba ejus saluti illius videantur alludere.</p>
<br> <h4><center>CAPUT XIII. </center></h4>
<p>Vocavit, inquit, Deus Adam, et dixit: Adam,
ubi es? <strong>(Gen. III.)</strong> Magna dignatio Creatoris, quod
plasma suum requirit, nec sustinet ut remaneat in
latibulo iniquitatis, sed vult ut prodeat et redeat
ad lucem veritatis. Hac incude, hoc malleo hujus
inquisitionis, jam tunc sacramentum cudebatur nostrae
reputationis, dum ille qui peccaverat vitio iniquae
consensionis, invitatur ad medelam dignae confessionis,
ut eodem ore quo contra salutem facta
est injusta comestio, jam fieret ad salutem vera confessio.
Adam, inquit, ubi es? Ac si dicat: Non expedit
tibi ut diutius lateas, exi foras, progredere,
<nobr><sub></sub></nobr> confitere, dic tu iniquitates tuas ut justificeris. Et
ille: Audivi, inquit, vocem tuam, et timui, eo quod
nudus essem, et abscondi me <strong>(ibid.)</strong>. Satis superque
homo ante peccatum poterat gloriari, satis superque
felix poterat judicari, cui tam innumera beneficia
Deus contulerat gratis, cui se tanto astrinxerat
vinculo charitatis. Ut enim caetera omittam
quae superius dicta superfluum est hic replicari, magna
erat ei felicitas inter angelos conversari, magna
denique gloria Deum visibiliter contemplari, qui
cum sit invisibilis per naturam, visibilis erat ei per
assumptam visibilem creaturam. Eo quidem modo
Deum in paradiso positus homo videbat, quo postmodum
patriarchae veteresque justi cum adhuc in
carne viverent, eum videre potuerunt, quem assumpta
<nobr><sub></sub></nobr> visibili specie tanquam angelum vel hominem
sibi apparentem, Deum esse procul dubio cognoverunt.
Unde et de Jacob scriptum est: Ecce vir luctabatur
cum eo usque mane <strong>(Gen. XXXII)</strong>. Et paulo
post idem Jacob: Vidi, inquit, Deum facie ad faciem,
et salva facta est anima mea <strong>(ibid.)</strong>. Et Josue
cum esset in agro Jericho: Vidit, inquit, virum
stantem contra se, et evaginatum tenentem gladium,
perrexitque ad eum, et ait: Noster es an adversariorum?
<strong>(Josue V.)</strong> Et paulo post subditur: Dixitque
Dominus ad Josue. Haud dubium quin is cui
idem Josue loquebatur. Gedeon quoque cum excuteret,
inquit, et purgaret frumentum in torculari,
ut fugeret Madian; apparuit ei angelus Domini, et
<nobr><sub></sub></nobr> ait: Dominus tecum virorum fortissime <strong>(Judic. VI)</strong>.
Et paucis interpositis subjungitur: Vidensque Gedeon
quod esset angelus Domini, ait: Heu mihi!
Domine Deus, quia vidi angelum Domini facie ad
faciem. Dixitque ei Dominus: Pax tecum; ne timeas;
non morieris <strong>(ibid.)</strong>. Manue nihilominus appatuit
angelus, de quo Scriptura: Intellexit, inquit, Manue
angelum esse Domini, et dixit ad uxorem suam:
Morte moriemur, quia vidimus Dominum. Cui mulier
respondit: Si Dominus nos vellet occidere, de
manibus nostris holocausta et libamenta non suscepisset
<strong>(Judic. XIII)</strong>. Videtis quia quem Scriptura
virum dicit vel angelum, eumdem appellat et Deum,
ut ostenderet quia in viro vel angelo quoquomodo
sibi apparente, homines intelligebant Deum, qui
<nobr><sub></sub></nobr> cum sit, ut dictum est, natura invisibilis, quibus
tamen volebat, quomodo volebat, apparebat visibilis.
Denique et Abrahae tres viri, Lot vero duo angeli
leguntur apparuisse, in quibus nihil aliud quam Deus
intelligitur fuisse <strong>(Gen. XVIII, XIX)</strong>. Hinc est quod
illi primi homines, cum post peccatum se nudos
cognoscerent, non ablatis vestibus quas antea non
habebant, sed perdita sanctitate in qua creati erant,
erubuerunt quidem, et a Deo videri timuerunt,
quem, eo quo praedictum est modo, videre solebant,
et ob id inter ligna paradisi ut absconderentur fugerunt,
velantes ea quae jam pudenda erant ficulneis
frondibus, quae perturbatis et fugientibus forte primitus
<nobr><sub></sub></nobr> occurrerunt. Si enim peccando et fugiendo
potuerunt quidem efficere ut Deum non viderent,
sed non potuerunt efficere ut laterent. Oculi enim
Domini contemplantur bonos et malos <strong>(Prov. XV)</strong>;
et Vultus Domini super facientes mala <strong>(Psal.
XXXIII)</strong>. Videt quippe ille etiam non videntes, consequitur
quantumvis fugientes. Si enim certum est,
ut ait quidam ethnicus <small>[Note: <nobr><sub></sub></nobr> Ovidius.]</small>, longas regibus esse
manus, quanto magis Rex regum et Dominus dominantium,
credendus est longas habere manus, quas
nullus potest effugere, nisi ad ipsas velit refugere?</p>
<br> <h4><center>CAPUT XIV. </center></h4>
<p>Hoc intelligens Adam cum audiret se requiri, noluit
tacendo diutius latere, sed confitendo apparere.
Et ait: Audivi, Domine, vocem tuam, et timul,
<nobr><sub></sub></nobr> eo quod nudus essem, et abscondi me <strong>(Gen. III)</strong>;
ac si diceret: Scio quia cum intra fines meos obedientia
versaretur, induebar stola immortalitatis,
innocentiae, sanctitatis; nec formidabam faciem
tuam, cum in sancto apparerem tibi ad videndam
virtutem tuam et gloriam tuam. Cum autem ruptis
repagulis continentiae corrui in praecipitium inobedientiae,
nudatus sum et confusus; et ut pudori meo
invenirem qualecunque remedium, male doctus quaesivi
latibulum. Et in hoc peccavi, et in hoc peccasse
me confiteor. Confiteor, inquam, me peccasse, non
solum comedendo, verum etiam abscondendo. Quo
ibo a spiritu tuo, et quo <strong>352</strong> a facie tua fugiam?
<strong>(Psal. CXXXVIII.)</strong> Fugiendum quidem fuit post peccatum,
<nobr><sub></sub></nobr> sed ad te, non ad me. Ad meipsum enim
turbata est anima mea, propterea deinceps memor
ero tui <strong>(Psal. XLI)</strong>. Et Dominus ad cumulum debitae
confusionis et instrumentum emendationis, replicat
miseriam et causam miseriae, ut audiens homo
quid fecerit et quid meruerit, amplius affligatur, et
afflictus purgari mereatur. Quis, ait, indicavit tibi
quod nudus esses, nisi quia de ligno quod praecepi
tibi ne comederes, comedisti? <strong>(Gen. III.)</strong> Hoc est
dicere: Quis incussit tibi nuditatis hujus notitiam,
nisi quia non servasti obedientiam? Quia non permansisti
in eo quod acceperas, sentis malum, et cognoscis
quod ante non noveras. Et ille: Mulier,
inquit, quam dedisti mihi sociam, dedit mihi, et
comedi <strong>(ibid.)</strong>. Tanta, inquit, fuit perversitas meae
<nobr><sub></sub></nobr> voluntatis, ut eam ad peccandum suasio perfacilis
inclinaret, et animum virilem feminea mollities enervaret.
Dedisti mihi mulierem sociam quidem ad convivendum,
non praeviam ad peccandum, ut quae conditione
erat posterior, esset etiam dignitate inferior,
et mihi imperanti obtemperans subderetur, et me
tibi subditum sequeretur. Ego autem ordine converso
et perverso, secutus sum praecedentem, audivi
suadentem, non repuli offerentem, seductam non
instruxi, sed meipsum destruxi; non seductus errore,
sed inductus amore. Quod enim illa male credula
persuasit, ego male uxorius consummavi, et ne illam
contristarem, Deum meum contristavi; nec ideo
<nobr><sub></sub></nobr> minus peccavi quod sciens prudensque peccavi. Dedit
mihi, et comedi. Ego, inquam, ego qui etiam
comedentem debui prohibere, et jure potestatis a
culpa revocare, non solum non prohibui, verum et
comedi, adeo vinctus imo victus amore sociali, ut
me illi enerviter substernerem privatus rigore maritali.
Si autem quod ait: Mulier quam dedisti mihi,
dedit mihi et comedi, aliquibus videatur non humilis
fuisse confessio, sed quaedam excusatio, ut
quod divinae jussioni contempsit obedire, non sibi
totum, sed mulieri pariter conaretur ascribere; non
audeo refragari, praesertim cum plerique sanctorum
ita senserint, et in opusculis suis scriptum reliquerint.
Potuit quidem in hoc falli, quia Deo tantopere
displicere non putavit, quod in responsione sua mulierem
<nobr><sub></sub></nobr> accusavit, non aestimans sibi tam graviter
imputari, quod, quamvis verum diceret, conatus est
excusari. Qui igitur non est seductus in comestione,
seductus est in excusatione, dum in illa Deum offendit
non inscius, in ista vero nescius. Deo quippe, qui
summa est aequitas, in excusatione peccati, nec ipsa
placet veritas, nec vult ut culpam augeat incauta
defensio, sed pura et simplex abstergat confessio.
Restat igitur ut omni excusatione ablegata peccator
dicat ei: Peccavi, Domine, miserere mei. Sed enim
rudis iste athleta nullum super hoc documentum
acceperat, nullius praecedentis exemplo instructus
fuerat, et qui sciebat malum esse non obedire divinae
jussioni, nesciebat displicere quod verum est aeternae
veritati. Noverat quippe apostatam angelum, quia
<nobr><sub></sub></nobr> non obedivit, corruisse, sed eum non intellexerat vera
dicendo offensam incurrisse. Sive autem quod dictum
est: Mulier quam dedisti mihi, dedit mihi et comedi,
hoc modo sive illo accipiatur, merito mulier
arguitur, quod viro gustum mortis obtulit, et
eum ad peccandum suadendo, blandiendo, quamvis
ignara compulit.</p>
<br> <h4><center>CAPUT XV. </center></h4>
<p>Et dixit, inquit, Dominus ad mulierem: Quare
hoc fecisti? Quae respondit: Serpens decepit me, et
comedi <strong>(Gen. III)</strong>. Et hoc quidem veraciter, etsi
non sapienter, dictum est. Est enim decepta a serpente.
Verumtamen nec transgredi per deceptionem,
nec transgressioni superaddere debuit excusationem.
<nobr><sub></sub></nobr> Nec moveat quemquam si post vocationem qua dixi
a Domino Adam fuisse vocatum, invenitur commisisse
peccatum, cum non dixerim hoc illi vocationem
conferre, ne omnino ulterius peccaret, sed ne in
peccatis pertinaciter permaneret. Quis enim se tam
parvo sensu induerit, ut dicat quod ille, postquam a
Deo vocatus est, nullum peccatum commiserit, cum
tanto postea tempore vixerit; qui illum per inobedientiam
jam perdiderat statum, in quo si permansisset,
nullum omnino sensisset peccatum? Quia vero
illum perdidit, in hanc miseriam et miserandam decidit
vitam, in qua jam non vivitur sine peccato;
sed liberatur ab eo qui hac vocatione commendabili
vocatur a Deo. Nostis profecto Moysen <strong>(Num. XX)</strong>
post gratiam divinae vocationis irritasse Deum ad
<nobr><sub></sub></nobr> aquas contradictionis, et ob id non intrasse terram
promissionis, nec tamen exclusum a finibus aeternae
benedictionis.</p>
<br> <h4><center>CAPUT XVI. </center></h4>
<p>Et ait Dominus ad serpentem: Quia hoc fecisti,
maledictus es inter omnia animantia et bestias terrae
<strong>(Gen. III)</strong>. Videtis quia serpentem, imo diabolum
in serpente latentem, Deus nec quaerit ubi sit, nec
requirit quare hoc fecerit; sed quia hoc fecit, dignam
ei maledictionem incutit; nec eam quasi minando
futuram praenuntiat, sed affirmando praesentem denuntiat:
Maledictus es, inquit. Quia enim ille
non revocabatur ad spem veniae, nec ei concedebatur
spatium poenitentiae, <strong>353</strong> merito maledictus non
fore, sed esse jam dicitur, qui et antea irremediabiliter
<nobr><sub></sub></nobr> peccaverat, et aeternae maledictionis poenas incurrerat.
Est procul dubio maledictus, tum quia
adversus Deum se extulit per superbiam, dicens:
Ero similis Altissimo <strong>(Isa. XIV)</strong>, tum quia hominem
dejecit per invidiam quem subditum videbat
Altissimo. Eapropter haec iniquitas non inchoatio,
sed adjectio est maledictionis, dum pro ea jam punitur
atrocius, qui et ante puniebatur, sed forte remissius.
Maledictus, inquit, es inter omnia animantia
et bestias terrae. Animantia et bestias terrae,
animales et bestiales, nihil coeleste, sed solum terrena
sapientes, et ob id aeternum maledictum incurrentes
aestimo debere intelligi, de quibus Apostolus:
Quorum finis, inquit, interitus, et gloria in confusione
ipsorum qui terrena sapiunt <strong>(Philip. III)</strong>.
<nobr><sub></sub></nobr> Inter quos iste asseritur maledictus, hoc est, plus
quam omnes maledicti maledictus. Sicut enim Virgo
Maria praedicatur in Evangelio benedicta inter mulieres
<strong>(Luc. II)</strong>, hoc est plus quam omnes mulieres,
ita et iste cujus invidia mors intravit in orbem terrarum
<strong>(Sap. II)</strong>, maledictus est inter omnes, hoc est
plus quam omnes, qui extunc usque in finem maledicti
inveniuntur in universo orbe terrarum.</p>
<br> <h4><center>CAPUT XVII. </center></h4>
<p>Super pectus, inquit, tuum gradieris <strong>(Gen. III)</strong>.
Quoniam quasi serpenti loqui coeperat, metaphoram
servat, et quid diabolo conveniat spiritaliter, in isto
ostendit litteraliter. Pectus quidem domicilium cordis
est et cogitationum. Pectoris igitur nomine non
<nobr><sub></sub></nobr> inconvenienter omnis perversus designatur, in quo
diabolus libere volutatur. Et quasi super eum graditur,
dum premens eum et opprimens, cogit semper
terrenis incumbere, nec ad coelestia permittit assurgere.
Qui nimirum perversus, quia terrae semper
inhaeret, non jam terrenus, sed terra emphatice
appellatur, quae praedicto serpenti in escam conceditur,
ut eam intra ventrem malitiae suae penitus
absorbeat, et a luce justitiae abscondens, involucro
aeternae damnationis involvat; hoc est quod subditur:
Terram comedes cunctis diebus vitae tuae
<strong>(ibid.)</strong>. Dies vitae suae, omne hoc tempus recte
intelligitur, in quo accepit licentiam saeviendi, donec
in finem collectis omnibus qui ex parte ejus sunt,
ruent simul in tartarum aeterna morte puniendi. Ne
<nobr><sub></sub></nobr> autem de hac interim licentia gloriaretur, vel de eo
quod mulierem deceperat, diutius laetaretur; subjungitur
poena qua etiam inpraesentiarum puniretur,
dum nocendi semper aestuaret affectu, et tamen
quandoque careret effectu: Inimicitias, inquit,
ponam inter te et mulierem, et semen tuum, et semen
illius <strong>(Gen. III)</strong>. Semen diaboli est mala suggestio,
cujus fructus aeterna est damnatio, semen
mulieris timor Dei, cujus finalis utilitas visio Dei.
Ipsa, inquit, conteret caput tuum, et tu insidiaberis
calcaneo illius <strong>(ibid.)</strong>. Ipsa machinamenta
tuae suggestionis conteret ariete divini timoris,
enervans fraudes tuas consilio prudentiae suae, reddens
vicem malitiae tuae; ut a seducta seducaris, a
prostrata prosternaris, et a fronte repercussus,
<nobr><sub></sub></nobr> calcaneo illius solummodo valeas insidiari, non
praevalendo gloriari. Postquam diabolus aeternae
maledictioni addicitur, utrique homini non eadem,
ut videtur, maledictio, sed afflictio temporalis infligitur.
Et quia mulier prior incurrerat culpam,
prior poenalem excipit sententiam, ut idem ordo in
excipienda sententia teneretur, qui in culpa perpetrata
fuisse cognoscitur.</p>
<br> <h4><center>CAPUT XVIII. </center></h4>
<p>Et dixit Deus mulieri: Multiplicabo aerumnas
tuas et conceptus tuos. In dolore paries filios, et
sub viri potestate eris, et ipse dominabitur tui <strong>(Gen.
III)</strong>. Haec verba, si remoto sensu historico spiritaliter
solummodo accipiantur, cuilibet sanctae animae,
vel universali Ecclesiae recte assignantur, cujus
<nobr><sub></sub></nobr> aerumnae et conceptus multiplicantur, quae parit filios
in dolore, id est fructus bonorum operum cum
labore, et sub viri, id est Christi, potestate famulatur,
et ille huic justo ordine dominatur. Si autem
historialiter intelligantur, non est absonum si Evae
specialiter convenire dicantur. Nam si haec sententia
generalis esse putatur, ut quod dictum est Evae,
omni mulieri convenire asseratur, huic opinioni, ut
caetera taceam, obviabit partus Virginis Mariae, quae,
etsi peperit, peperit tamen sine dolore. Quae igitur
dicta sunt Evae, sive litteraliter, sive spiritaliter intelligantur,
non omni mulieri conveniunt omnia,
sed alii et alii, alia et alia. Quaecunque autem, vel
ad ipsam mulierem, vel de ipsa muliere ad serpentem
<nobr><sub></sub></nobr> a Domino dicta sunt, eidem Evae posse convenire
credenda sunt, ut sicut ei dictum legimus:
In dolore paries filios, et hoc verum esse non
dubitamus, sic etiam quod dictum est ad serpentem:
Inimicitias ponam inter te et mulierem, et ipsa
conteret caput tuum, de eadem dictum esse remota
dubitatione credamus. Quae igitur divina puniente
justitia peperit filios in dolore, quae est sententia
poenalis, eadem visitante gratia caput serpentis
contrivit, quae est victoria spiritalis. Et notandum,
quia quod dictum est mulieri: Multiplicabo
aerumnas tuas et conceptus tuos in dolore
paries filios et sub viri potestate eris, sensum recipit
<nobr><sub></sub></nobr> tam spiritalem quam <strong>354</strong> litteralem, ut haec
omnia mulier credatur et pertulisse realiter et complesse
spiritaliter. Quod autem de ea dictum est ad
serpentem: Inimicitias ponam inter te et mulierem,
ipsa conteret caput tuum, et tu insidiaberis
calcaneo ejus, sensum excludens historicum, solum
recipit mysticum, cum hoc satis inutile videretur,
si secundum litteram teneretur. Quae enim esset
utilitas, si caput serpentis materialiter contereretur,
cum ex hoc nullus animae profectus haberetur?
Illam ergo aestimo dici contritionem, de qua
Paulus ad Romanos: Deus conterat Satanam sub
pedibus vestris velociter <strong>(Rom. XVI)</strong>. Unde est quod
eadem mulier in sequentibus appellatur mater vivorum,
id est bonorum operum, quibus contraria
<nobr><sub></sub></nobr> sunt peccata, quae in Scripturis divinis plerumque
designantur. Unde Apostolus ad Corinthios loquens:
Quid facient, inquit, qui baptizantur pro mortuis,
id est pro peccatis? <strong>(II Cor. XV.)</strong> Et ad Hebraeos:
Fundamentum, ait, poenitentiae ab operibus mortuis
<strong>(Hebr. VI)</strong>. Denique idem Apostolus, cum ad
Timotheum de eadem muliere loqueretur: Adam,
inquit, seductus non est, mulier autem seducta in
praevaricatione fuit; salvabitur autem per filiorum
generationem, si permanserint in fide et dilectione
<strong>(I Tim. II)</strong>. Quam dixit seductam in praevaricatione,
eamdem videtur dicere salvari per generationem
filiorum, id est per exercitium bonorum operum,
quae intelliguntur nomine filiorum. Unde Psalmista:
Respice, inquit, in servos tuos et dirige
<nobr><sub></sub></nobr> filios eorum <strong>(Psal. LXXXIX)</strong>. Quod autem subjungit
Apostolus <strong>(I Tim. II)</strong>, de filiis, si permanserint in
fide et dilectione, non est credendum quod hoc dixerit
cum dubitatione. Causalis quippe conjunctio,
quae est (si) sicut aliquot in locis invenitur posita
dubitative, sic in Scripturis tam divinis quam saecularibus
frequenter ponitur affirmative, etsi frequentius
quando indicativo, tamen aliquoties quando
adjungitur conjunctivo. Per Malachiam prophetam
dicit Deus: Si pater ego sum, ubi est honor
meus? Si Dominus ego sum, ubi est timor meus?
<strong>(Malac. I.)</strong> Et poeta ille insignis ait: Domini si
qua est pietas coelo <small>[Note: <nobr><sub></sub></nobr> Virgilius.]</small>; non utique dubitans, sed
affirmans pietatem esse in coelo. Et Dominus in
<nobr><sub></sub></nobr> Evangelio: In hoc, inquit, cognoscent omnes
quia mei estis discipuli, si dilectionem habueritis
ad invicem <strong>(Joan. XIII)</strong>, sciens profecto, quia dilectionem
haberent ad invicem. Ad intimandum igitur
quod spiritaliter fieri volebat, Evam ducens ad
medium, de illa dicit Apostolus, quod verum esse
sciebat.</p>
<br> <h4><center>CAPUT XIX. </center></h4>
<p>Audistis quid mulieri dictum sit; audite, si placet,
quae postea viro sententia illata sit. Sequitur in Genesi:
Adae vero dixit: Quia audisti vocem uxoris
tuae, et comedisti de ligno, de quo praeceperam tibi
ne comederes, maledicta terra in opere tuo. Spinas
<nobr><sub></sub></nobr> et tribulos germinabit tibi, et comedes herbas terrae.
In sudore vultus tui vesceris pane tuo, donec revertaris
in terram de qua sumptus es, quia pulvis
es, et in pulverem reverteris <strong>(Gen. III)</strong>. Maledictum,
ut mihi videtur, omne peccatum designat
nomine generali, quod in specie subauditur, ut
unumquodque censeatur nomine speciali. Quod nimirum
Osee propheta <strong>(cap. IV)</strong> videtur invenire, qui
praemisso genere subsequenter aliquot ejus species
curavit annectere. Maledictum, inquit, et mendacium,
et furtum, et homicidium, et adulterium
inundaverunt, et sanguis sanguinem tetigit. Cum
igitur homo peccavit, maledictum perpetravit, cui
maledicto poena debetur, ne ille de impunitate glorietur.
Incutitur ergo ei, ut terra ejus, id est caro
<nobr><sub></sub></nobr> mortalis sit maledicta, id est poenas maledicti luens,
laboribus et aerumnis sit addicta. Hac locutione
ipse etiam Christus dicitur maledictus, imo et maledictum,
pro eo scilicet quod mortalitatis nostrae
molestias pertulit, quas primi hominis intulit maledictum.
Ad Galatas scribens Apostolus: Christus,
inquit, nos redemit de maledicto legis, factus
pro nobis maledictum <strong>(Galat. III)</strong>. Et ut quod
dixerat probaret veridicum, testimonium subjungit
propheticum: Quia scriptum est, inquit: Maledictus
omnis qui pendet in ligno <strong>(Deut. XXI)</strong>. Videtis
quia Christus pendens in ligno, dicitur maledictum,
vel maledictus, quod nihil est aliud quam poenis
quae de maledicto veniunt, est afflictus, Simili tropo
locutionis eumdem in Epistola ad Corinthios idem
<nobr><sub></sub></nobr> Apostolus peccatum dicit: Eum, inquiens, qui
non noverat peccatum, pro nobis peccatum fecit
<strong>(II Cor. V)</strong>. Inde est quod cum Deus diceret homini:
Maledicta terra, addidit: In opere tuo,
ut haec maledictio intelligeretur afflictio esse terrenae
operationis, non aeternae damnationis. Superius
quidem scriptum est quia tulit Dominus Deus
hominem et posuit eum in paradiso voluptatis, ut
operaretur et custodiret illum <strong>(Gen. III)</strong>. Ibi ergo
etiam dictum est ut operaretur, sed in illo opere
non afflictio sed delectatio, non miseria sed custodia
continetur. Ad hoc quippe positus est in paradiso
voluptatis, ut divinis perfecte inhaereret mandatis,
ut Deo delectabiliter deserviret, et in ejus servitio
<nobr><sub></sub></nobr> perseverans, delectationem concessam indesinenter
sibi custodiret. <strong>355</strong> Si enim in divino servitio teneret
perseverantiam, nullam in omni opere suo aliquando
sentiret molestiam. Hoc est quod dictum est: Posuit
eum in paradiso voluptatis ut operaretur et custodiret
illum. Illum, id est paradisum voluptatis, ne scilicet
delectabilem statum perderet per negligentiam,
quem retinere poterat per diligentiam. Nec moveat
si hic vel in aliis divinae Scripturae locis paradisus
invenitur esse generis masculini, cum apud modernos
grammaticos asseratur esse feminini. Quod
si placet grammaticis ut (illum) non ad paradisum,
sed ad hominem referatur, non oportet contendere
cum ab eodem sensu non longe propter hoc recedatur.
Posuit, inquit, Deus hominem in paradiso
<nobr><sub></sub></nobr> voluptatis ut operaretur. Operaretur quidem homo,
haud dubium quin mandatum quod accepit ut ei
obediret, et illum sic operantem Deus procul dubio
in ea voluptate in qua eum posuerat, custodiret.
In quibusdam vero codicibus invenitur non (illum)
sed (illud) ut operaretur, inquit, et custodiret illud.
Positus est homo in paradiso voluptatis, ut operaretur
quod mandabatur a Deo, et custodiret, illud
videlicet opus suum, perseverans in eo. Tunc igitur
terra hominis recte dici potuit benedicta in
opere suo, cum nihil molestiae, nihil afflictionis,
nihil contradictionis sentiret in opere suo: quia nec
peccatum, nec poena peccati inveniebatur in opere
suo. Nunc autem e regione merito dicitur in opere
suo maledicta, cum in ea vel peccatum regnet si
<nobr><sub></sub></nobr> male vixerit, vel eam peccati poena aggravet, etiamsi
bene vixerit. Jam enim non vivitur sine miseria,
sed Deo miserante quibusdam fit jam utilis ista
miseria. Malis quidem tantummodo noxia est et
poenalis, bonis vero fructuosa est et medicinalis,
Deo commutante quod malum est in bonum, dicente
Apostolo quia diligentibus Deum omnia
cooperantur in bonum <strong>(Rom. VIII)</strong>. Si enim in hac
miseria bene vivatur ut non tanquam cubiculum
diligatur sed tanquam stabulum sufferatur, si non
contra Dei sententiam murmuratur, si ad aeternam
patriam suspiratur, procul dubio ipsa nostra miseria
in meritum commutatur, et homo bene conditus
in melius reparatur. Inde est quod Propheta dicit:
Qui fingis laborem in praecepto <strong>(Psal. XCIII)</strong>.
<nobr><sub></sub></nobr> Laborem quippe nostrum Deus format nobis in
praecepto, cum mala quae in hac vita vult ut sustineamus,
vult etiam ut patienter sustineamus; et
hujus bonum patientiae pro merito computat obedientiae.
Eapropter cum dictum esset: Maledicta
terra in opere tuo, adjunctum est: In laboribus
comedes eam, hoc est in laboribus capies fructum
ex ea. Fuerunt, inquit, mihi lacrymae meae panes
<strong>(Psal. XLI)</strong>; Et: Labores manuum tuarum quia
manducabis, beatus es <strong>(Psal. CXXVII)</strong>. Terra, inquit,
tua non erit deinceps fructuosa si labore contempto
esse voluerit deliciosa. Quod Apostolus figuraliter
dicit: Vidua quae in deliciis est, vivens
mortua est <strong>(I Tim. V)</strong>. Vidua quidem caro nostra
<nobr><sub></sub></nobr> non incongrue dicitur, cum a spiritu tanquam marito
legitime non regitur, sed male libera a lege
spiritali in voluptatum suarum prostituitur lupanari.
Vivens igitur sibi mortua est Deo, sicut econtra
dicitur: Mortui estis, et vita vestra abscondita
est cum Christo in Deo <strong>(Col. III)</strong>.</p>
<br> <h4><center>CAPUT XX. </center></h4>
<p>Spinas, inquit, et tribulos germinabit tibi <strong>(Gen.
III)</strong>. Spinae et tribuli quas germinat terra nostra,
sollicitudines sunt et curae quas nobis ingerit caro
nostra, dum pro ea vel tuenda ne deficiat, vel fovenda,
ut proficiat, spiritualia quae praesto sunt
utiliter disponere, quae vero absentia sunt, satagimus
prudenter acquirere. Quia enim haec necessaria
sunt, et sine his haec vita non agitur, propter
<nobr><sub></sub></nobr> haec sollicitudine gravi nostra mens angitur, dum
Deo aspirante coelestia jam studet aspirare, et tamen
cogente necessitate praesenti, quae transitoria
sunt plerumque compellitur cogitare. Verumtamen
si haec anxietas et cura certum modum, debitosque
fines non transgrediuntur, si propter eas coelestia
non negliguntur, si ad appetenda illicita non extenduntur,
si in his, etiam quae licita sunt, discrete
reprimuntur, utcunque tractabiles sunt, tolerabiles
sunt: herbae quodammodo sunt, etsi aliquantulum
compungentes, non tamen obruentes, imo utilitati nostrae
servientes. Propter hoc dicitur: Et comedes herbas
terrae <strong>(Gen. III)</strong>; tanquam diceretur: Temporales
curas quibus in appetendo vel disponendo transitoria,
laborabis, recides, ne luxurientur, depasceris
<nobr><sub></sub></nobr> et in usus tuos convertes, ut non ad interitum,
sed ad profectum inflictae videantur. Tunc enim
spinae et tribuli, non ligna trabalia, sed herbae tractabiles
imo et utiles inveniuntur, si temporales
curae non amore praesentium, sed in spe coelestium
tolerentur. Unde ad Romanos Apostolus dicit: Vanitati
creatura subjecta est, non volens, sed propter
eum qui subjecit eam in spe, quia et ipsa creatura
liberabitur a servitute corruptionis in libertatem
gloriae filiorum Dei <strong>(Rom. VIII)</strong>. Vanitati quippe
creatura non volens subjicitur, cum temporalibus
aerumnis homo non diligendo, sed obediendo affligitur,
in quibus ne deficiat, imo ut proficiat, spe confortatur
absolutionis, quia videlicet in libertatem
gloriae filiorum transiens, liberabitur a servitute
<nobr><sub></sub></nobr> corruptionis. Et bene herbarum nomine, qui cibus
est animalium, temporales <strong>356</strong> designantur miseriae,
in quibus laborat et proficit vita fidelium,
quia in quantum terreni et quasi animales sumus,
terrenis alimentis indigemus: qui spirituales effecti,
si tamen spirituales efficimur, coelestis panis suavitate
reficimur. Sicut enim herbis pascuntur animales,
sic pane vescuntur spirituales, de quo ab
Adam subjungitur: In sudore vultus tui vesceris
pane <strong>(Gen. III)</strong>.</p>
<br> <h4><center>CAPUT XXI </center></h4>
<p>Potest et aliter intelligi quod dictum est: Spinas
et tribulos germinabit tibi, et comedes herbas terrae.
Spinae et tribuli, tribulationes et suggestiones sunt
<nobr><sub></sub></nobr> peccati; quae de terra, id est de carne nostra pullulant,
et eam de qua nascuntur, impugnant. Sicut
enim de veste vel ligno vermiculus nascitur, per
quem ipsa vestis vel lignum consumitur, sic de carne,
suggestiones nascuntur peccati, per quas compungitur
et plerumque consumitur ipsa caro peccati. Quae cum
in nobis peccandi movent affectum, si resistente
viriliter spiritu non pervenerint ad effectum; pungere
quidem nos possunt, obruere non possunt, dum eas
tanquam herbas devorat et atterit nostra prudentia
adjuta per gratiam; quas nimirum trabes prementes
et opprimentes invenimus per consensum et negligentiam.
Ideo dictum est: Et comedes herbas
terrae. Herbas quippe amaras et asperas peccati,
videlicet illecebras profert terra nostra, quas ne
<nobr><sub></sub></nobr> proficiant, et de tribulis, ligna trabalia fiant, admonemur
comedere, hoc est, ore consumere. Quid est
ore? Jejunio et oratione. Qui enim contra exactiones
ventris et gutturis, contra incentiva libidinis
orationem et jejunium non studet opponere, seipsum
illis enerviter convincitur supponere. Quod autem
hujusmodi armis nostri subnerventur inimici, Balac
filius Sephor rex Moabitarum eleganter signavit in
libro Numeri. Qui cum videret Israeliticum populum
intrare fines Moab, recolens quomodo ille
Seon regem Amorrhaeorum, et Og regem Basan vicerat,
et omnes reliquos per quos transierat, perterritus
dixit majoribus natu Madian: Ita delebit
hic populus omnes qui commorantur in finibus
nostris quomodo solet bos herbas usque ad radices
<nobr><sub></sub></nobr> carpere <strong>(Num. XXII)</strong>. Quia bos mactari solebat in
sacrificio, non incongrue bos ille est, qui dicit:
Castigo corpus meum et servituti subjicio <strong>(I Cor.
IX)</strong>. Quod convenire videtur jejunio. Herbas autem
usque ad radices carpit, cum vir sanctus motus
carnis suae et impetus juventutis, ne luxurientur,
oratione consumit; ut et si non potest non esse,
non tamen regnet peccatum in suo mortali corpore.
Bos igitur est, et herbas carpit, qui jejunando et
orando insurgentia vitia reprimit, ne de radice lutulentae
carnalitatis, pullulet et silvescat arbuscula
pravitatis. Merito timuit Balac posse vinci populum
suum, Madianitas videlicet et Moabitas quomodo
victos fuisse noverat Amalecitas. Non enim
latebat eum, quia cum egressus de deserto Sin populus
<nobr><sub></sub></nobr> Israel castrametaretur in Raphin et occurreret
ei Amalech, Moyses habens virgam Dei in manu,
ascendit in verticem collis, et elevans manus, sustentatibus
eas Aaron et Hur, non cessavit orare
usque ad occasum diei, donec, sicut scriptum est
<strong>(Exod. XVII)</strong>, fugaret Josue, Amalech et populum
ejus in ore gladii. Hujus autem effectum victoriae
Balac prudenter intelligens, meritis assignabat,
non viribus ori: non manibus, orationi et jejunio,
non hastae et gladio, memoriter tenens quod praedicari
audierat, quia cum levaret Moyses manus in
oratione, vincebat Israel, sin autem paululum remisisset,
praevalebat Amalech. Denique in alios populos
innumerabiles prae multitudine licet instructos
<nobr><sub></sub></nobr> armis, multoque vallatos munimine, noverat
Israeli succubuisse, cum ille, etsi non merito, tamen
numero longe inferior videretur fuisse. Tale
quid commendare videtur Evangelium: Hoc genus,
inquiens, non ejicitur, nisi per orationem et jejunium
<strong>(Matth. XVII)</strong>. Ideo et Christus iturus ad
passionem: Orate, inquit, ne intretis in tentationem
<strong>(Luc. XXII)</strong>. Laborantibus autem et sudantibus
in agone jejunii et orationis, grata debetur panis
refectio, ne laboris continui opprimantur fastidio.
Interna enim refectione confortati dum ad sperandum
coelestia dulcius animantur, ad perferendas
temporales molestias fortius roborantur.</p>
<br> <h4><center>CAPUT XXII. </center></h4>
<p>Ideo sequitur: In sudore vultus tui vesceris
<nobr><sub></sub></nobr> pane <strong>(Gen. III)</strong>. Non additur: Quo pane, sed tantum
in sudore vultus tui vesceris pane. Ille ergo
panis per antonomasiam intelligitur, de quo alibi
mystice legitur: Panem de coelo dedit eis manducare
<strong>(Joan. VI)</strong>. Iste nimirum panis, infusio vel
refectio est spiritualis, qua homo noster interior
renovatur, proficit, vegetatur, cum iste exterior
corrumpatur, et temporalibus assidue miseriis affligatur.
Iste est panis de quo in oratione Dominica
dicimus: Panem nostrum quotidianum da nobis
hodie <strong>(Matth. VI)</strong>, qui omni die est necessarius,
sine quo nullo die, nullo tempore vivitur, si tamen
bene et spiritaliter vivitur. Qui autem spiritaliter
non vivit, etsi vivere videtur, non vivit. Iste panis
divinae suavitatis est gustus, de quo Propheta:
<nobr><sub></sub></nobr> Gustate, ait, et videte, quoniam suavis est Dominus
<strong>(Psal. XXXIII)</strong>. Cujus suavitatis dulcedo quanta
sit, <strong>357</strong> sentiri quidem potest, sed dici non
potest. Et mirum in modum cum mens ad capiendum
sit plerumque diffusa, ad enarrandum sibiipsi
videtur conclusa, nec datur facultas disserendi, cum
tamen adsit gratia sentiendi. Ad hunc vero ineffabilem
dulcorem non venitur nisi per laborem, nec
percipit fructum tantae suavitatis qui non sudat et
laborat in agone sanctitatis. Labor iste jejunium est,
vigiliae, lectio, oratio, meditatio, compunctio, ploratio,
in quibus laborare nos convenit in hac regione
mortuorum, si vesci et refici pane volumus angelorum.
Cum autem venerimus in regionem vivorum,
vescemur quidem eo pane, sed jam sine labore et
<nobr><sub></sub></nobr> sudore, quia ista refectio in hac vita laboriosam
habet inchoationem, in illa vero gloriosam consummationem.
Ideo dictum est: In sudore vultus tui
vesceris pane, donec revertaris in terram de qua
sumptus es. Hoc est dicere: Tam diu laborandum
est tibi, ut isto pane vescaris, donec in terram, de
qua sumptus es, revertaris, id est donec morte
accedente fias terra inanimata, sicut spiritu nondum
accedente fuisti primitus terra inanimata. Post solutionem
vero corporis desines laborare, plenius invento
quod hic merueris praegustare, fruens pane
jam sine molestia, dum hac vita finiente finietur et
miseria. Sequitur: <em>Et fecit,</em> etc.</p>
<br> <h4><center>CAPUT XXIII. </center></h4>
<p><nobr><sub></sub></nobr> Et fecit Deus Adae et uxori ejus tunicas pelliceas
et induit eos, et ait: Ecce Adam factus est quasi
unus ex nobis sciens bonum et malum <strong>(Gen. III)</strong>.
Quia pelles mortuis pecoribus detrahuntur, non incongrue
in tunicis pelliceis mortalitas corporis designatur,
quae illis incussa est, cum merito inobedientiae
stola immortalitatis nudarentur. Ipso igitur
habitu corporis poena signata est ipsius corporis,
dum qui mortales vel potius morituri jam erant,
mortuorum pellibus vestiuntur, qui nudi eatenus
fuerant, et tamen vestibus non egebant. Sic nimirum
hujusmodi vestimentum factum est illis non solum
novae turpitudinis necessarium tegumentum, verum
etiam infirmitatis suae medicinale monimentum,
dum hoc intuentes, unde et quo venerint admonentur,
<nobr><sub></sub></nobr> et hac admonitione ne iterum superbiant, reprimuntur.
Eapropter, ut arbitror, et Joannes Baptista
zonam pelliceam circa lumbos legitur habuisse
<strong>(Matth. III)</strong>, ut scilicet ex traduce peccati se venisse
mortalem recoleret, et de eo quod Christus
putabatur minime superbiret. Ut autem tumori
noxio mordacius epithema medicus coelestis apponeret,
cum induisset illos vestimentis pelliceis, adjungit:
Ecce Adam factus est quasi unus ex nobis,
sciens bonum et malum. In eo quod dicitur ex
nobis Trinitas intelligitur in qua est numerus
pluralis, in qua et Pater est Deus, et Filius Deus, et
Spiritus sanctus Deus, quamvis simul non tres dii,
sed unus sit Deus. Factus igitur tanquam unus ex
nobis, hoc est dicere: Factus est Deus quod est
<nobr><sub></sub></nobr> singulus quisque ex nobis. In quo dicto videtur quodammodo
insultare superbiae peccatoris, insuper et
timorem incutere peccaturis, ostendens quia homo
non solum non est adeptus quod male concupivit,
sed nec illud quod bene acceperat, custodivit.
Factus est quasi unus ex nobis, sciens bonum et
malum; tanquam diceret: Dum perverse appetit
esse tanquam Deus, ecce ad hoc recte redactus est,
ut sit tanquam equus et mulus, et dum injuste Creatoris
ambit divinitatem, juste ad bestiarum devolutus
est mortalitatem. Jam scit homo bonum et malum,
quod utrumque et ego novi, sed illud amittendo,
istud experiendo, qualiter ego non novi. Scio quidem
bonum, sed semper habendo, scio et malum,
sed nunquam experiendo. Adam vero dum sciendo
<nobr><sub></sub></nobr> bonum et malum, vult effici similis Deo, sciendo
utrumque longe factus est ab eo, dum alterum scit
amittendo, alterum vero pro meritis patiendo. Potest
et aliter intelligi quod dictum est: Ecce Adam
factus est quasi unus ex nobis, ut non ironia vel
insultatio aestimetur, sed dictum potius serio reputetur.
Ecce, inquit, Adam factus est quasi unus ex
nobis, id est revera unus extra nos. Quasi aliquando
similitudinem, aliquando rei exprimit veritatem.
Similitudinem cum dicit Petrus: Quasi
modo geniti infantes lac concupiscite <strong>(I Petr. II)</strong>.
Rei veritatem cum dicit Joannes: Et vidimus gloriam
ejus, quasi Unigeniti a Patre <strong>(Joan. I)</strong>. Unus
ex nobis, id est unus factus extra nos, sicut dicitur:
<nobr><sub></sub></nobr> Unus ex consulibus, qui aliquando consul fuit, et
jam non est, qui apertius et usitatius, exconsul
appellatur. Sicut enim qui consulatu fungitur dicitur
consul, sic nimirum qui eodem privatus est, appellatur
exconsul; sic etiam exepiscopos, exabbates,
exadvocatos dicimus, qui hanc aliquando dignitatem
habuerunt, et jam deposuerunt. Adam vero ad hoc
factus est ad imaginem Dei, ut et ipse Deus esset
cohaerendo semper ei. Qui adhaeret, inquit, Deo,
unus spiritus est <strong>(I Cor. VI)</strong>. Quandiu igitur obediens
Patri et Filio et Spiritui sancto mansit in eis,
Deus, procul dubio fuit et ipse cum eis, quamvis
non substantive, sed nuncupative, non natura, sed
gratia, non sui merito laboris, sed beneficio Creatoris.
Postquam autem vetitum comedens voci uxoris
<nobr><sub></sub></nobr> obedivit, a consortio illorum miserandus exivit,
et qui per justitiam unus erat in eis, id est inter
eos, per injustitiam factus est unus ex eis, id est
extra eos. <strong>358</strong> Cohaerendo quippe Deo erat Deus;
recedendo autem ab eo, factus est non Deus, quod
expressius diceretur, si tamen usus loquendi pateretur,
exdeus. Sicut enim dicitur exconsul, qui aliquando
fuit et jam non est consul, sic si usus loquendi
haberet, convenienter dici posset, exdeus,
quia aliquando fuit, et jam non est deus. Ecce,
inquit, Adam factus est quasi unus ex nobis; ac
si diceret: Revera in eo quod sumus permanentibus
nobis, Adam qui etiam Deus erat, exivit ex nobis,
et factus est sciens bonum et malum, non quomodo
antea sciebat et nos etiam scimus, sed quomodo
<nobr><sub></sub></nobr> nunquam scierat, nec nos utique scimus.</p>
<br> <h4><center>CAPUT XXIV. </center></h4>
<p>Nunc ergo ne forte mittat manum suam, et sumat
etiam de ligno vitae, et comedat et vivat in aeternum,
emisit eum Dominus Deus de paradiso voluptatis, ut
operaretur terram de qua sumptus est, et collocavit
ante paradisum cherubim et flammeum gladium atque
versatilem ad custodiendam viam ligni vitae <strong>(Gen.
III)</strong>. Quia per lignum vitae, sicut superius dixisse
me recolo, Adam prius mortem vitabat et senium,
nunc vero peccando mortis incurrerat meritum, ne
tangat ut antea idem lignum, ejicitur de paradiso
voluptatis, ut tam loco quam merito elongaret a
statu pristino immortalitatis. Quod ut mihi videtur
divinae potest misericordiae assignari, quod peccatum
<nobr><sub></sub></nobr> hominis Deus hac poena voluerit annullari, ut per
mortem corporis homo purgatus rediret ad vitam,
ne post peccatum semper vivens et semper peccans,
semper miseram duceret vitam. Si enim post peccatum,
homo corporaliter immortalis maneret, et
nulla ejus peccatum mors interveniens aboleret, similis
esset diabolo, qui post peccatum immortaliter
vixit, et a morte peccati nunquam revixit. Utiliter
ergo homo ad horam excluditur a ligno vitae, et interponitur
cherubim, quod est, <em>plenitudo scientiae</em> et
flammeus gladius, id est tribulationum angustiae, ut
per plenitudinem scientiae, per quam charitas designatur,
et per mortis angustias, ad lignum vitae, qui
Christus est, redeatur. Ideo nimirum et ipse gladius
<nobr><sub></sub></nobr> dicitur non fixus et immobilis, sed licet flammeus,
tamen versatilis: ut redire ad vitam sit quidem difficile,
sed tamen possibile. Audistis, fratres, quid in
Genesi primo legatur, quae poena peccati merito infligatur,
quis ad vitam reditus concedatur. Quod
ideo volui commemorare, ut attendat dilectio vestra
quia Scripturae verba aeternum ejus interitum non
videntur sonare: sed sicut peccatum ejus et mortem
sine aliqua ostendunt dubitatione, sic poenitentiam
et vitam, etsi occulta, non tamen nulla insinuant
attestatione. Scio quidem, nec quemvis aestimo dubitare
quae post peccatum de eo dicta sunt, ejus
posteritati veraciter convenire, ut ipsa per peccatum
illius de immortalitate paradisi ejecta, et in hanc
regionem mortis projecta, spinas et tribulos sollicitudinum
<nobr><sub></sub></nobr> et peccatorum patiatur, ipsa in sudore
vultus, pane, sive temporali, sive spiritali vescatur,
ipsa in terra de qua sumpta est moriendo revertatur;
ipsa denique per dilectionem et tribulationem
tanquam per cherubim et gladium in paradisum reversa,
ligno vitae, id est Christo pane vivo sine fine
fruatur. Quod autem posteritati, ut dixi non incongrue
assignatur, quis obmurmurare audeat, si etiam
eidem convenire dicatur, ut ipse et peccando mortem
incurrerit, et post peccatum poenitendo ad vitam
redierit? Consentiat, imo congaudeat huic sententiae
affectus pietatis, cum ab hac non discordet, imo
concordet, regula veritatis. Unde et David, accepta
promissione divinae largitatis super longaevitate suae
posteritatis, cum ingressus coram Domino sese humiliaret,
<nobr><sub></sub></nobr> ipsumque Deum pro collatis sibi beneficiis
humiliter collaudaret: Quis ego sum, inquit,
Domine Deus, et quae domus mea, quia adduxisti
me hucusque? Sed et hoc parum visum est in conspectu
tuo, Domine Deus, nisi loquereris de domo
servi tui in longinquum <strong>(II Reg. VII)</strong>. Et adjunxit:
Ista est enim lex Adam Domine Deus <strong>(ibid.)</strong>; ac
si diceret: Erga homines misericorditer agere, non
modernis temporibus inchoasti, sed te misericordem
primo etiam homini demonstrasti, qui ea lege vixit,
ut cum mereretur supplicium, inveniret beneficium,
nec eum pro meritis a tua gratia repulsares, sed ad
tibi serviendum beneficiis revocares; sicut et mihi
hodie, Domine Deus, beneficia confers indebita,
cujus non praecesserunt merita. Ista est lex Adam
<nobr><sub></sub></nobr> Domine Deus. Ista, scilicet, ut tu homini miserearis
immerito, et homo tibi serviat ex debito. In
Osee cum ostenderet Dominus quanto amore filios
Israel dilexerit, et errantes ad se reduxerit, sic ait:
In funiculis Adam traham eos, in vinculo charitatis
<strong>(Osee XI)</strong>. Quod est dicere: Eo funiculo et vinculo
charitatis, quo Adam peccantem non neglexi,
sed correxi, non permisi ut male profugus errando
disperiret, sed ligavi et attraxi ut rediret; eo, inquam,
vinculo charitatis et filios Israel peccantes
alligavi, alligatos revocavi, ut per aspera et ardua
poenitentiae, ad viam remearent salutis, ne per declivia
perversae libertatis dispendium incurrerent
servitutis. Si autem aliquis aestimaverit et dixerit
<nobr><sub></sub></nobr> testimonia haec quae de Adam protuli, posse de primo
homine non intelligi, sed tantum de homine, ut ibi
Adam pro eo quod est homo positum accipiatur;
non est arguendus falsae opinionis, cum hoc
<strong>359</strong> forte collegerit ex scientia lectionis. Legit
enim forte quia quod David dicit in libro Regum:
Ista est lex Adam, Domine Deus, Hebraeorum
traditio ita exponit: Ista est lex hominis, Domine
Deus. Item quod nos habemus in Osee: In funiculis
Adam traham eos: Septuaginta et alii interpretes
transtulerunt, Hieronymo teste: In funiculis
hominum traham eos. Potest ergo generaliter
hic accipi homo vel homines, nec tamen contradicit
quin specialiter primus ille homo vel primi intelligantur
homines.</p>
<br> <h4><center>CAPUT XXV. </center></h4><nobr><sub></sub></nobr> 
<p>Inveni aliud testimonium in quo primus ille homo
satis evidenter ostenditur, etsi nomen ejus proprium
ibidem non dicitur. Liber ille, qui inscribitur Sapientia,
si ad medium deducatur, patet quia ejus, qui
primus formatus est, hominis salutem attestatur. Qui
cum sapientiam commendaret, et per eam sanatos
esse, quicunque Deo a principio placuerunt, affirmaret,
adjunxit: Haec illum, qui primus formatus est a
Deo pater orbis terrarum cum solus esset creatus,
custodivit, et eduxit illum a delicto suo, et dedit illi
virtutem continendi omnia <strong>(Sap. X)</strong>. Quae verba
nulli melius quam ipsi Adae convenire beatus Augustinus
videtur asserere, ubi ad Evodium scribens
epistolae suae eadem verba voluit inserere. De illo,
<nobr><sub></sub></nobr> inquit, primo homine patre generis humani, quod
eum Christus de inferno solverit tota fere Ecclesia
consentit, quod eam non inaniter credidisse credendum
est, undecunque hoc traditum sit, etiamsi canonicarum
Scripturarum hinc expressa non proferatur
auctoritas. Quanquam illud quod in libro Sapientiae
scriptum est: Haec illum qui primus formatus
est a Deo, pater orbis terrarum cum solus
esset creatus custodivit, et eduxit illum a delicto suo,
et dedit illi virtutem continendi omnia, magis
pro hac sententia quam pro ullo alio intellectu facere
videatur. Nec moveat quemquam si in tertio
decimo libro de civitate Dei, vel forte alibi legerit
quod idem Augustinus dicit factum esse Adam inobedientem
<nobr><sub></sub></nobr> usque ad mortem, tanquam per hoc intelligi
voluerit quod ille nunquam resipuerit, sed
permanserit et pertinax fuerit in sua inobedientia
usque ad mortem. Quod si ita esset aeternam procul
dubio nunquam evaderet mortem. Qui enim non resipiscit
ante mortem nihil aliud quam aeternum
supplicium invenit post mortem. Hoc autem de
illo sentire, quod est aliud, quam ab eo dissentire,
cui totam, ut ait, noverat Augustinus Ecclesiam
consentire? Quod ergo ibi dicit, quia eo detestabilior
fuit inobedientia Adae, quo factus est inobediens
usque ad mortem, ut mihi videtur, non
temporis vel tantae illius aetatis prolixitatem, sed
ipsius inobedientiae signavit quantitatem, quod videlicet
tanta illa inobedientia fuerit, ut mortem
<nobr><sub></sub></nobr> meruerit. Nam cum omnis inobedientia mala sit,
certum est tamen quod alia multo pejor, alia multo
pessima sit. Ubi enim res facilis imperatur, et transgredienti
mortem imperans, comminatur; si tamen
servus mandatum contemnat, mortale procul dubio
peccatum incurrit, et tanto graviores poenas debet
subire, quanto facilius potuit obedire. Merito ergo
Adam, quia leve mandatum et grave supplicium
contempsit, dicitur factus inobediens usque ad mortem,
non permanendo impoenitens usquequo moreretur,
sed in tantum peccando, ut mori mereretur.
Peccare enim usque ad mortem, hoc est peccando
mereri mortem. Si quis ergo nunc etiam vel homicidium,
vel adulterium, vel quodlibet aliud grave
peccatum commiserit, recte usque ad mortem peccare
<nobr><sub></sub></nobr> dicitur, nec tamen per hoc a peccante excluditur
poenitudo, sed ipsius peccati exprimitur magnitudo.
Simili modo per contrarium et Christus
legitur factus obediens usque ad mortem <strong>(Philip.
II)</strong>, hoc est tantam obedientiam Patri exhibuisse,
ut eum judicarent Judaei mortem meruisse. Unde
cum fixus maneret et constans in faciendo mandatum
Patris, clamaverunt: Reus est mortis <strong>(Matth.
XXVI)</strong>. Et cum Pilatus parcere vellet ei, responderunt:
Nos legem habemus, et secundum legem
debet mori <strong>(Joan. XIX)</strong>. Qua autem morte dignus
esset, non tacuerunt clamantes: Crucifige, crucifige
<strong>(Luc. XXIII)</strong>. Hoc est quod Apostolus dicit: Factus
est obediens usque ad mortem, mortem autem crucis
<strong>(Philip. II)</strong>. Licet enim Christus in sua permanserit
<nobr><sub></sub></nobr> obedientia usque ad exitum hujus vitae,
et ideo dici possit: Factus obediens usque ad mortem,
melius tamen videtur, si, ut praedictum est,
intelligatur, ut scilicet per hoc Apostolus signare
voluerit obedientiam illius, non quidem longam quae
multorum etiam est infirmorum, sed adeo perfectam
et fortem, ut contempserit vel meruerit mortem. In
hac quippe mortali vita, ubi multa sunt impedimenta,
fortitudo praecipue commendatur, quam si
obedientia usque ad contemptum vel meritum mortis
tenuerit, merito praedicabilis judicatur. Post hanc
vero vitam et obedientiam excipiet dierum indeficiens
longitudo, et hujusce non erit necessaria fortitudo,
quia et sine fine, bono servo Dominus imperabit,
<nobr><sub></sub></nobr> et sine lucta bonus servus obtemperabit. Haec
longa et tranquilla et gloriosa ibi commendatur
obedientia, ubi dictum est: Cum tradiderit regnum
Deo et Patri, tunc et ipse subjectus erit illi, qui illi
subjecit omnia <strong>(I Cor. XV)</strong>.</p>
<br> <h4><center><strong>360</strong> CAPUT XXVI. </center></h4>
<p>Fortitudinem vero, quam dixi huic vitae necessariam,
alibi quidam Sapiens commendare videtur,
qui fiducialiter pollicetur: Laudabit, inquiens,
usque ad mortem anima mea Dominum <strong>(Eccli.
LI)</strong>. Quid est laudabit usque ad mortem? Nunquid
non laudabit et post mortem? Imo multo magis et
post mortem. Unde prophetae commonenti et dicenti:
Lauda, anima mea, Dominum <strong>(Psal.
CXLV)</strong> eleganter illa respondit: Laudabo
<nobr><sub></sub></nobr> Dominum in vita mea <strong>(ibid.)</strong>, hoc est dicere:
Quandiu sum in hac mortali vita, quae mors potius
dicenda est quam vita, (ubi quidquid Deo laudis
impenditur, in comparatione futurae laudis pro nihili
ducitur) eum, qui sicut scriptum est: Deus est
vivorum et non mortuorum <strong>(Matth. XXII)</strong>, non
possum laudare, sed laudabo in regione vivorum, ubi
vivam et vere vivam, quia sine miseria vivam. Quod
ergo dicit Sapiens ille: Laudabit usque ad mortem
anima mea Dominum, non longam, sed fortem
laudem voluit designare, pro qua, et si non toleret,
paratus est tamen ipsa mortis pericula tolerare. E
regione Adam dicitur factus inobediens usque ad
mortem, licet Deo miserante resipuerit ante mortem.
Dicit etiam beatus Augustinus quibusdam in
<nobr><sub></sub></nobr> locis ipsum Adam excepisse sententiam damnationis,
non quod intelligat illum aeternaliter damnatum,
sed temporaliter cruciatum. Damnatio quippe non
semper illa aeterna, de qua dictum est: Ite, maledicti,
in ignem aeternum <strong>(Matth. XXV)</strong>, sed plerumque
vel ipsa mors corporalis, vel quaelibet intelligitur
afflictio temporalis. Unde in libro Machabaeorum
secundo: Menelaum, inquit, universae
malitiae reum criminibus absolvit, miseros autem,
qui etiamsi apud Scythas causam dixissent innocentes
judicarentur, morte damnavit <strong>(II Mach. IV)</strong>.
Et Origenes in quinta homilia super Lucam: Zachariam
patrem Joannis quia non credidit angelo,
dicit esse damnatum silentio. Damnatio ergo qua
Adam damnatus est, illa videtur esse de qua superius
<nobr><sub></sub></nobr> dictum est: Maledicta terra in opere tuo,
spinas et tribulos germinabit tibi: In sudore vultus
tui vesceris pane <strong>(Gen. III)</strong>.</p>
<br> <h4><center>CAPUT XXVII. </center></h4>
<p>Denique et ille homo, qui juxta Evangelicam parabolam
descendit de Jerusalem in Jericho, et incidit
in latrones <strong>(Luc. X)</strong>, Adam fuisse intelligitur, et quod
de illo dictum est, huic specialiter convenire asseritur.
Quam parabolam cum super ipso Adam quidam
sapiens interpretaretur; Jerusalem dixit esse
paradisum, Jericho mundum, latrones contrarias potestates,
vulnera inobedientiam, sacerdotem legem,
leviten prophetas, Samaritanum Christum, jumentum
corpus Christi, stabulum Ecclesiam, stabularium
Ecclesiae praesidem, duos denarios Patrem et
<nobr><sub></sub></nobr> Filium; reditum Samaritani, secundum Christi adventum.
Quae omnia Origenes in trigesima tertia
homelia super Lucam dicit pulchre et rationabiliter
dicta esse, et ea non omni homini, sed huic specialiter
convenire. Et notandum quod illum non mortuum,
sed seminecem latrones reliquerunt, qui, etsi
delictorum vulnera crudeliter inflixerunt, non tamen
spem sanandi eidem abstulerunt. Item Origenes
in decima sexta homelia in Genesim, quod dicit:
Revocabo te inde in finem, hoc esse arbitror,
quod in finem saeculorum unigenitus Filius suus pro
salute mundi usque ad inferna descendit, et inde
protoplastum revocavit. In hoc ergo verius quam
<nobr><sub></sub></nobr> in Jacob adimplebitur quod dictum est: Quia revocabo
te inde in finem. Augustinus in libro De
baptismo parvulorum: Sicut illi primi homines postea
juste vivendo merito creduntur per Domini
sanguinem liberati ab aeterno supplicio. Gregorius
papa, cum in Registro de Adam loqueretur, ait:
Non est ejus anima ita mortua ut non esset, sed
ita mortua, ut beata non esset, qui tamen Adam
post per poenitentiam rediit. Quis de Adae poenitentia
audeat dubitare, cum eam tam aperte Augustinus
et Gregorius audeant affirmare? Joannes
quoque episcopus, in sermone qui de lapsu primi
hominis titulatur, salutem ejusdem hominis attestatur.
Ait enim: Dominus Deus et saevitiam exsecratus
est hostis, et casum miseratus est hominis, deceptum
<nobr><sub></sub></nobr> hominem paterna pietate condoluit. Denique
Dominus Deus: Ubi es, inquit, Adam? Ad confessionem
provocat, peccatum vult fateri, quaerit
misereri, veniam cogitat, objurgat culpam, ut possit
retribuere veniam, ut quos formare non voluit instruendo,
purgare possit confitendo. Et subjungit:
Accipiunt vestimenta pellicea, ut qui confessi
delictum jam fuerant, veniam cultus humilitate perciperent.
Ostendit Dominus quidem beneficiis possint
delicta purgari, ostendit confessione et deformitate
cultus veniam posse facillime impetrari. Haec
sunt verba Joannis Chrysostomi de Adam. Quod ergo
doctores ecclesiastici, imo tota, ut ait Augustinus,
Ecclesia de illo sentit, debemus et nos sentire, unde
nulla Scripturarum invenitur auctoritas dissentire.
<nobr><sub></sub></nobr> Denique Enchratitae, qui et Tatiani dicti sunt haereticae
pravitatis, teste Augustino, arguuntur, pro
eo quod inter caetera quae perverse et sentiunt et
dicunt, saluti primi hominis contradicunt. Quia
vero, ut verum fateor, <strong>361</strong> diutius quam proposueram,
sum locutus, dum quae dicenda sunt de
Adam, etsi non ut debui, sum tamen ut potui prosecutus,
jam tempus est ut calcem ponam huic meae
responsioni, cum ea quae dicta sunt, fratrum possint
sufficere inquisitioni. Sic ergo finem accipiat ista
responsio: Transibo ad aliam, reparatus paulisper
silentio.</p>
<span class="text-blue-600 font-bold"