SERMO PRIMUS.
IN DEDICATIONE ECCLESIAE. </center></h4>
<p><nobr><sub></sub></nobr> Joannes apostolus et evangelista a Christo electus
atque dilectus, in tanto dilectionis amore est praelatus,
ut in coena recumberet super pectus ejus
<nobr><sub></sub></nobr> <strong>(Joan XIII)</strong>, ipsique soli cruci suae adstanti Matrem
propriam commendare est dignatus <strong>(Joan. XIX)</strong>.
Provida siquidem dispensatione, ut ipsi ad custodiendam
<nobr><sub></sub></nobr> gloriosissimam Virginem tradidisset, quem
nubere volentem, ad amplexum virginitatis asciverat,
et impollutum mente et corpore praeelegerat.
Hic itaque cum propter verbum Dei et testimonium
Jesu Christi in Pathmos insula in exsilium mitteretur,
illic ab eodem Apocalypsis praeostensa describitur,
in qua ad eruditionem nostram inter caetera,
sic loquitur: <em>Dixit mihi angelus: veni, ostendam
tibi sponsam Agni. Et sustulit me in spiritu in montem
magnum et altum, et ostendit mihi civitatem sanctam
Jerusalem novam descendentem de caelo a Deo,
compositam sicut sponsam ornatam viro suo</em> <strong>(Apoc.
XXI)</strong>. Montem magnum et altum Christum dicit, de
quo propheta ait: <em>In illa die erit mons domus Domini
in vertice montium, et elevabitur super colles</em>
<nobr><sub></sub></nobr> <strong>(Isai. II)</strong>, id est super prophetas et apostolos; quia
ipsi montes et colles dicuntur propter magnitudinem
virtutum et excellentiam meritorum. Quod autem,
<em>in illa die,</em> dicit, a passione Christi usque ad finem
mundi unum diem esse ostendit.</p>
<p>Sequitur: Jerusalem coelestis multitudo sanctorum
est, quae cum Domino dicitur esse ventura,
sicut ait Zacharias propheta: <em>Ecce Dominus noster
veniet, et omnes sancti ejus cum eo</em> <strong>(Zach. XIV)</strong>. Hi
praeparantur a Deo habitatione munda, ut habitent
cum eo, <em>sicut sponsam ornatam viro suo.</em> Christus
est caput et vir totius Ecclesiae. Unde Salomon ait,
cum de eadem Ecclesia sub persona fortis mulieris
loqueretur, dicens: <em>Nobilis in portis vir ejus,
</em><nobr><sub></sub></nobr> <em>quando sederit cum senatoribus terrae</em> <strong>(Prov. XXXI)</strong>.
Vir sanctae Ecclesiae Christus est, qui cum senatoribus
terrae, id est cum patriarchis, et prophetis,
atque apostolis ad judicandum vivos et mortuos in
die judicii sessurus est. Recte etiam dicitur nobilis,
quia inter omnes filios hominum nullus est ei similis.
Omnis igitur Ecclesia, id est omnes sancti,
sanctitate et justitia Jesu Christo sponso suo conjungendi
procedent ornati, et in aeternum cum eo
mansuri. Congrue haec civitas Jerusalem, id est
sancta Ecclesia, nova dicitur: quia per baptismi
sacramentum, in Christo qui est novus homo, de
die in diem renovatur. Haec enim quotidie in poenitentia
descendit de coelo, scilicet in humilitate Filium
Dei imitando. Sic enim Filius Dei cum in forma
<nobr><sub></sub></nobr> Dei esset, formam servi accipiens, de coelo descendit,
quia usque ad mortem se humiliavit <strong>(Philipp.
II)</strong>. Descensio Filii Dei de coelo, ejus est incarnatio.
Haec igitur Jerusalem civitas quotidie
imitando Deum, de coelo descendit; quia Jesu Christi
sponsi sui vestigia sequens, in humilitate sese
custodit. Miro modo sancta Ecclesia sive quaelibet
sancta anima quanto amplius propter Deum per
humilitatem descendit, tanto magis per Dei gratiam
ascendit. Unde Dominus in Evangelio dicit:
<em>Qui se exaltat, humiliabitur: et qui se humiliat, exaltabitur</em>
<strong>(Matth. XXIII)</strong>. Sic etiam ait eloquentissimus
noster Isidorus <small>[Note: <nobr><sub></sub></nobr> Lib. II. <em>De synonim.,</em> de humilitate.]</small>: Descende ut ascendas, humiliare
<nobr><sub></sub></nobr> ut exalteris, ne exaltatus humilieris. Unusquisque
ergo tanto in oculis Dei erit pretiosior
et altior, quanto apud semetipsum pro amore Dei
fuerit despectior ac vilior. Quare? Quia Deus humilia
respicit, et alta a longe cognoscit <strong>(Psal. CXXXVII)</strong>.
Unde alibi Scriptura dicit: <em>Deus humilibus dat gratiam,
superbis autem resistit</em> <strong>(Prov. III)</strong>. Unde Dominus
ad Saulem loquitur, dicens: <em>Nonne cum parvulus
esses in oculis tuis, caput te constitui in tribus
Israel?</em> <strong>(I Reg. XV.)</strong> Ac si diceret: Magnus mihi
fuisti, quando despectus eras tibi. Nunc autem quia
magnus es tibi, despectus es mihi.</p>
<p><em>Habebat,</em> inquit, <em>haec civitas portas duodecim, et
super portas duodecim angulos, et nomina superscripta
duodecim tribuum Israel. Luminare ejus simile
</em><nobr><sub></sub></nobr> <em>lapidi pretiosissimo, simile crystallo.</em> Eidem vero
civitati propheta loquitur, dicens: <em>Non erit tibi sol
amplius ad lucendum per diem, nec splendor lunae
illuminabit te; sed erit tibi Dominus in lucem sempiternam,
et Deus tuus in gloria magna</em> <strong>(Isai. LX)</strong>.
Sicut enim lapis crystallinus naturali claritate est
perlucidus, ita civitas illa describitur nullo siderum
fulgore illuminari, sed sola Dei luce illustrari. Habebat
murum magnum et altum. Unde Zacharias
propheta ait: <em>Ego ero murus in circuitu ejus, dicit
Dominus</em> <strong>(Zach. II)</strong>. Dominus ergo totius majestatis
est lumen et custos illius gloriosissimae civitatis.
Quod autem dicit, <em>habens portas duodecim ex singulis
margaritis, et in portis angulos duodecim, et
</em><nobr><sub></sub></nobr> <em>nomina scripta, quae sunt nomina duodecim tribuum
filiorum Israel.</em> Et in Evangelio legimus Dominum
de se dixisse: <em>Ego sum ostium. Per me si quis introierit,
salvabitur</em> <strong>(Joan. X)</strong>. Ergo Christus est
hujus civitatis janua. Duodecim vero portae et duodecim
tribus Israel duodecim apostoli sunt et duodecim
prophetae, qui universam significant Ecclesiam
in duodenario numero constitutam. Et tamen
istae duodecim portae ad unam portam veniunt, quae
est Christus. Portae autem ex singulis margaritis
existunt, quia sancti apostoli, qui portae Ecclesiae
sunt, intrantibus lumen veritatis ostendunt. Quod
vero civitatem esse quadratam dicit <strong>(Apoc. XXI)</strong>,
sanctorum adunatam turbam ostendit, in quibus
fides catholica nullo modo fluctuare potuit. Haec civitas
<nobr><sub></sub></nobr> in quadro est posita, quia in ordine quatuor
evangelistarum super Dominicam incarnationem
sancta Ecclesia firmiter est aedificata, et in quatuor
mundi partibus constituta.</p>
<p>Iterum subjungit, dicens: <em>Et qui loquebatur mecum,
habebat mensuram, scilicet arundinem auream.</em>
In arundine aurea fidem incarnationis Domini nostri
Jesu Christi ostendit, qui carnem humanae fragilitatis
suscepit, in qua nobis exemplum perfectionis
et viam nostrae salutis monstravit. Ipse solus
est, per quem fidei mensura unicuique distribuitur,
et sanctae Trinitatis integritas cognoscitur. <em>Et mensus
est civitatem stadiis duodecim.</em> Longitudo autem,
<nobr><sub></sub></nobr> et latitudo, et altitudo ejus aequalia sunt. Fides
enim Christi, et integritas sanctae Ecclesiae per
haec duodecim stadia, id est per apostolorum doctrinam
et prophetarum fidem agnoscuntur; quia in
eis nihil superfluum, nihil extrinsecus veniens, nihil
minus habens invenitur. Etiam subditur: <em>Et
erat structura muri ejus ex lapide jaspidis: ipsa
vero civitas aurum mundum simile vitro puro.</em> In
alio metallo quidquid interius continetur, absconditur;
in vitro autem quilibet liquor qualis interius
habetur, talis exterius demonstratur. Quid ergo
aliud in auro vel vitro accipimus, nisi illam supernam
patriam, illamque beatorum civium societatem,
quorum corda sibi invicem et charitate fulgent,
et puritate translucent? Ipsa quippe eorum
<nobr><sub></sub></nobr> claritas sibi vicissim in alternis cordibus patet, quia
cum uniuscujusque vultus attenditur, simul et
conscientia penetratur. Pretiosi lapides ex quibus
civitas aedificatur, sanctos et fortes in persecutione
viros ostendunt, qui nec tempestate persecutorum,
nec impetu pluviae, id est tribulationum, a statu
verae fidei dissolvi poterunt. Platea vero, quae de
auro purissimo esse dicitur, sanctorum corda ab
omnibus peccatis munda insinuat, in quibus Dominus
deambulat. Flumen autem vitae, quod de
throno Dei et Agni procedebat <strong>(Apoc. XXII)</strong>, gratiam
baptismi insinuat. Lignum vitae ex utraque ripa,
secundum carnem adventum Christi ostendit, quem
venturum et passurum vetus lex praedixit, et Evangelium
<nobr><sub></sub></nobr> jam venisse manifestavit. Fructus vero duodecim
per singulos menses, duodecim apostolorum
multimodam gratiam ostendunt, quam ab uno crucis
ligno suscipientes, populos fame consumptos
verbi Dei pabulo reficiunt. <em>Et folia ligni in curationem
gentium.</em> Folia ligni, quae ad sanitatem gentium
proficiunt, virtutes sanctae crucis ostendunt.
<em>Omnis languor non erit amplius, quia absterget
Deus omnem lacrymam ab oculis eorum, thronus Dei
et agni erat in ea</em> <strong>(ibid)</strong>. Thronus Graece, <em>sedes</em> dicitur
Latine. Sedes igitur Dei erat in civitate illa,
id est in sancta Ecclesia, testante Psalmista: <em>Sedes
tua Deus in saeculum saeculi</em> <strong>(Psal. XLIV)</strong>. <em>Et servi
ejus servient ei, et videbunt faciem ejus</em> <strong>(Apoc. XXII)</strong>.</p>
<p>Interea scire vos oportet, fratres charissimi, quia
<nobr><sub></sub></nobr> per tres portas ingrediuntur hanc nobilissimam civitatem
omnes sancti. Tres solummodo portas habet
sancta Ecclesia per quas coelestem Jerusalem, quae
ut civitas ex lapidibus vivis aedificatur quotidie in
suis membris, feliciter ingreditur. Prima videlicet
ad orientem, secunda ad aquilonem, tertia vero ad
meridiem. Porta quippe in oriente est fides, quia
per ipsam lux vera nascitur in mente hominis. Porta
<nobr><sub></sub></nobr> in aquilone est spes, quia unusquisque in peccatis
positus, si de misericordia Dei desperaverit, funditus
perit. Unde necesse est, ut qui propter iniquitatem
suam jam mortuus fuerat, per misericordiae
spem reviviscat. Profecto in meridie est porta charitatis,
quia qui Deum perfecte diligit, ardet igne
divini amoris. In meridiana etenim porta sol in altum
erigitur, quia per charitatem lumen fidei in Dei
et proximi dilectione sublevatur. Per has tres portas,
scilicet fidei, spei, et charitatis, quisque fidelis
in Dei et proximi amore solidatur, et in illa coelesti
Jerusalem de qua loquimur, cives constituitur.</p>
<p>Nunc ergo, fratres charissimi, per has tres portas
intrare contendite, et ut in illa superna civitate
cives esse mereamini, summopere elaborate. Quicunque
<nobr><sub></sub></nobr> vestrum post fidem et baptismi sacramentum
non ceciderunt in profundum vitiorum, Deo
gratias referant, et per orientalem portam ingrediantur
regnum coelorum. Illi vero, qui post inchoationem
fidei caloris, et luminis, in peccatorum
suorum frigore atque obscuritate lapsi sunt, per
poenitentiae compunctionem veniam sibi a Deo acquirant,
et ad gaudia aeternae retributionis per
aquilonis portam perveniant. Hi autem, qui igne
sancti Spiritus succensi, sanctis desideriis ac virtutibus
fervent, et spiritali intellectu quotidie interni
gaudii mysteria penetrant, et ut coelestem Jerusalem
per meridianam portam ingredi possint, studiose
invigilant. Haec igitur, fratres et domini mei,
<nobr><sub></sub></nobr> vobiscum agite. Haec in mente sedula meditatione
versate, et si vos in illa civitate delectat habitare,
omnia quae sub coelo sunt, pro nihilo reputate, atque
ad illam passibus bonorum operum quantocius
properate. Non vos ad illam festinantes superfluitas
verborum impediat, non dulcedo ciborum retrahat,
non mollities vestimentorum retro abire
faciat, non pulchritudo carnis detineat, non species
humana reducat, non amor temporalium delectationum
retardet, non cura parentum a recto itinere
deviet. Ad illam ergo voto et desiderio tendite, ad
illam medullis cordis indesinenter suspirate ob recordationem
illius libenter lacrymas fundite, et ut
aliquando ad illam possitis pertingere, votis omnibus
Deum exorate. Jesus Christus Dei Filius, qui
<nobr><sub></sub></nobr> splendor Patris est et virtus, quique eamdem civitatem
illuminat claritate sui vultus, faciat nos per
seipsum ad illam pertingere cum sanctis omnibus,
atque in ea aeternaliter vivere in suis sacratissimis
laudibus: qui cum eodem Patre, et Spiritu sancto
vivit et regnat Deus per omnia saecula saeculorum.
Amen.</p>
<br> <h4><center>SERMO SECUNDUS.
IN DEDICATIONE ECCLESIAE II. </center></h4><nobr><sub></sub></nobr> 
<p><nobr><sub></sub></nobr> Fratres charissimi, rogo ut sollicite audire dignetur
charitas vestra, quae ad eruditionem vestram,
imo totius Ecclesiae, loquitur venerabilis
presbyter Beda. Ait enim <small>[Note: <nobr><sub></sub></nobr> <em>De templo Salom,</em> cap. I.]</small>: Domum [Domus]
quam Salomon aedificavit, Ecclesiae figura fuit, quae
a primo electo usque ad ultimum quotidie per gratiam
regis pacifici, id est Christi, aedificatur, quae partim
peregrinatur ab illo in terris, partim post peregrinationem
jam cum illo regnat in coelis, ubi
post ultimum judicium tota regnabit. Ad hanc sanctam
Ecclesiam pertinent angeli, quorum nobis
similitudo promittitur in futuro. Unde est illud:
<em>Aequales erunt angelis, et sunt filii Dei: cum sint
filii resurrectionis</em> <strong>(Luc. XX)</strong>. Ad hanc pertinet Christus,
sicut ipse ait: <em>Solvite templum hoc, et in tribus
</em><nobr><sub></sub></nobr> <em>diebus excitabo illud. Hoc enim dicebat de templo
corporis sui</em> <strong>(Joan. II)</strong>. De nobis autem dicit Apostolus:
<em>Nescitis quia templum Dei estis?</em> <strong>(I Cor. III.)</strong>
etc. Si ergo ille templum secundum carnem factus
est, per inhabitantem spiritum et nos efficimur,
constat quia figura omnium nostrum et ipsius Domini,
id est membrorum et capitis, templum illud
fuit. Sed ipsius tanquam <em>lapidis angularis, electi,
pretiosi, et in fundamento fundati</em> <strong>(Isai. XXVIII)</strong>. Nostri
autem <em>tanquam lapidum vivorum superaedificatorum
super fundamentum apostolorum et prophetarum</em>
<strong>(I Petr. II, Eph. II, 20)</strong>, id est Christum. Quod
melius, considerato ordine, ipsa templi aedificatio
patebit, ut in quibusdam scilicet figura ad ipsum,
in quibusdam ad omnes electos pertineat; in quibusdam
<nobr><sub></sub></nobr> in coelis angelorum felicitatem, in quibusdam
collata hominibus auxilia, in quibusdam remunerata
cum angelis hominum certamina demonstret.</p>
<p><em>Elegit ergo Salomon rex operarios de omni Israel</em>
<strong>(III Reg. V)</strong>. Non frustra operarios de omni Israel
elegit; quia non de stirpe Aaron sacerdotis eligendi,
sed de omni Ecclesia quaerendi sunt, qui
domum Dei exemplo verboque aedificent, et sine
personae acceptione sunt promovendi. Qui cum ad
erudiendos infideles et in collegium Ecclesiae vocandos
ordinantur, quasi ad caedendas in Libano
templi materias, id est cedros, viri strenui et electi
mittuntur. <em>Et erat indictio triginta millia virorum,
mittebatque eos in Libanum: decem millia virorum
per singulos menses vicissim, ita ut duobus mensibus
</em><nobr><sub></sub></nobr> <em>essent in domibus suis</em> <strong>(ibid.)</strong>. Triginta millia
caesores eos significant, qui in fide sanctae Trinitatis
sunt perfecti, quod doctoribus maxime congruit.
Sed quia triginta millia erant ordinata, ut dena per
menses singulos operi instarent, magis denarii
<nobr><sub></sub></nobr> numeri pandendum est sacramentum. Dena millia
ad caedenda ligna de Israel in opus domus Domini
mittuntur. Qui enim ad eruditionem insipientium
ordinantur, decem praecepta legis per omnia servare,
et auditoribus debent servanda monstrare,
praemia quoque in coelis futura, quae per denarium
figurantur, et ipsi spectare, et auditoribus speranda
intimare. Terni autem menses quorum distantia
singulis lignorum caesoribus erat imposita, perfectionem
trium virtutum evangelicarum denuntiant,
scilicet eleemosynae, orationis et jejunii. Per eleemosynam
namque comprehenduntur omnia quae ad
dilectionem proximi explendam benevole in fratres
comparamus. Per orationem, omnia quibus per internam
compunctionem nostro Conditori conjungimur.
<nobr><sub></sub></nobr> Per jejunium, omnia quibus a contagione
vitiorum et illecebris saeculi observamur, ut libera
mente et casto corpore semper dilectioni Dei et
proximi valeamus inhaerere.</p>
<p>Hiram vero rex Tyri, qui <em>excelse vivens</em> interpretatur,
erat super hujuscemodi indictionem.
Excelse vivens Christus est, qui operariis templi
praeponitur ut ordinet quibus mensibus singuli ad
operandum exeant, quibus ad procurandam domum
redeant; cum praedicatorum mentes familiarius
informat ut discernant quando ad conscientiam suam
examinandam quasi propriam domum inspiciendam
reverti, ut orationibus, et jejuniis et visitatore
digna sit. Praepositi qui praeerant operibus, tria
millia trecenti fuerunt propter fidem sanctae Trinitatis
<nobr><sub></sub></nobr> significandam, quam sancta Scriptura praedicat.
Quod autem in Paralipomenon tria millia
sexcenti scripti sunt, ad perfectionem eorum respicit
<strong>(II Paral. II)</strong>. Senarius enim [<em>suppl.</em> numerus]
in quo mundi completur ornatus, perfecta bonorum
opera significat. Et quia sancta Scriptura cum fide
veritatis opera justitiae docet habenda, recte praepositi
operum tria millia et sexcenti fuerunt. Praepositi
autem sunt sacrae Scripturae conditores,
quorum magisterio erudimur inscios docere, contemptores
corripere, et onera invicem nostra portare.</p>
<p><em>Fuerunt itaque Salomoni septuaginta millia portantium
onera, et octoginta millia latomorum in
monte: absque praepositis, qui praeerant singulis
</em><nobr><sub></sub></nobr> <em>operibus, numero trium millium et trecentorum praecipientium
populo, et his qui faciebant opus.</em> Septuaginta
ergo millia portantium onera, et octoginta
millia latomorum cum praepositis suis non fuerunt
Israelitae, sed proselyti, id est advenae qui morabantur
<nobr><sub></sub></nobr> inter eos. Proselyti vocabantur Graece, qui
ex aliis nationibus in consortium populi Dei accepta
circumcisione transibant. Fuerunt ergo operarii
domus Domini de Israel, et de proselytis, et
de gentibus.</p>
<p> <small>[Note: <nobr><sub></sub></nobr> Ex eod. Beda, cap. 4.]</small> Iterum Scriptura dicit: <em>Praecepit rex, ut
tollerent lapides grandes, lapides pretiosos, quos dolaverunt
caementarii Salomonis, et caementarii Hiram;</em>
viros scilicet praecipuos actione et sanctitate, qui
familiarius Christo adhaerent; ut quo firmius in
illo sperant, eo fortius aliorum vitam diligere, et
fundamenti latitudinem portare sufficiant. Hi sunt
prophetae et apostoli, qui verbum et sacramenta
veritatis visibiliter vel invisibiliter ab ipsa Dei sapientia
perceperunt. Fundamentum templi, id est
<nobr><sub></sub></nobr> sanctae Ecclesiae, Christus est. Unde dicitur: <em>Fundamentum
aliud nemo potest ponere, praeter id quod
positum est, quod est Christus Jesus</em> <strong>(I Cor. III)</strong>. Qui
recte fundamentum dicitur domus Dei, quia sicut
Petrus ait: <em>Non est aliud sub coelo datum nomen
hominibus, in quo oporteat nos salvos fieri</em> <strong>(Act. IV)</strong>.
Unde est illud: <em>Superaedificati super fundamentum
apostolorum et prophetarum, ipso summo angulari
lapide Christo Jesu</em> <strong>(Ephes. II)</strong>. Ideo hos lapides, id
est fideles populos, sancti dolaverunt, ut omnes videlicet
noxium et inane relinquerent, et in conspectu
Dei solam justitiae regulam quasi stabilem
quadraturae formam ostenderent. Ad aedificium domus
Domini primo ligna et lapides de monte caeduntur;
<nobr><sub></sub></nobr> quia eos quos in fide instruere quaerimus,
primo necesse est, ut abrenuntiare diabolo et praevaricationi
in qua nati sunt, doceamus. Deinde
quaerendi sunt lapides pretiosi et grandes, et in
fundamento apponendi; ut abdicata priorum conversatione,
in omnibus vitam et mores eorum inspiciamus,
et auditoribus imitandos proponamus,
quos per virtutem humilitatis Domino specialiter
adhaerere novimus; et mentis stabilitate quadratos
ad omnes tentationis incursus, immobiles durare
conspicimus. Grandes et pretiosi fama et merito.
<em>Biblii [f. Giblii] paraverunt ligna et lapides ad aedificandam
domum.</em> Biblios [<em>Giblos</em>] civitas est Phaenicis
et interpretatur diffiniens vel determinans. Qui
enim corda hominum ad aedificium spirituale
<nobr><sub></sub></nobr> quod ex virtutibus animae construitur, parant, sic
auditores suos fidem et opera justitiae docere sufficiunt,
si prius sacris paginis edocti, quae fides sit
tenenda, quo virtutum calle eundum, cum certa
diffinitione veritatis didiscerint. Frustra sibi officium
doctoris usurpat, qui discretionem fidei et
bonorum operum ignorat. Nec sanctuarium Domino,
sed ruinam sibi aedificat, qui docere praesumit,
quod ipse non didiscit.</p>
<p><em>Factum est autem quadringentesimo et octogesimo
anno egressionis filiorum Israel de terra Aegypti
</em><nobr><sub></sub></nobr> <em>in mense Zio,</em> id est Maio, <em>ipse est mensis secundus
quarti anni regis Salomonis super Israel</em> <strong>(III Reg. VI)</strong>.
<small>[Note: <nobr><sub></sub></nobr> Beda, cap. 5.]</small> Martius <small>[Note: <nobr><sub></sub></nobr> Edit. <em>Aprilis.</em>]</small> enim in quo Pascha celebratur,
primus est apud Hebraeos in mensibus anni. Unde
patet quia post Pascha coepit aedificare domum Domini,
et consecratus mystica solemnitate populus
misit manus ad mysticum opus, permansit autem
cultus et religio tabernaculi annos quadringentos
octoginta, et sic templum aedificari coepit; qua
Scriptura Veteris Testamenti tanta perfectione
redundat, ut qui eam bene intelligit, cuncta in se
Novi Testamenti mysteria continet. Plures quoque
Patres Veteris Testamenti tam perfecte vixerunt,
ut apostolis et apostolicis viris in nullo putentur
esse minores <small>[Note: <nobr><sub></sub></nobr> Haec ex cap. 4, circa fin.]</small>. Post fundamentum de talibus compositum
<nobr><sub></sub></nobr> aedificata est domus, praeparatis lignis et
lapidibus et ordine collatis, quae de suo situ vel
radice abstracta sunt; quia post prima fidei rudimenta
<small>[Note: <nobr><sub></sub></nobr> <em>Supp. ex edit.</em> post collata in nobis juxta
exemplum sublimium virorum fundamenta humilitatis,
addendus est, etc.]</small>, humilitatis addendus est in altum paries
bonorum operum, et quasi superpositis sibi
invicem ordinibus lapidum proficientium de virtute
in virtutem.</p>
<p> <small>[Note: <nobr><sub></sub></nobr> Jam cap. 6.]</small> <em>Domus autem quam aedificavit rex Salomon,
habebat sexaginta cubitos in longitudine, et viginti
in latitudine, et triginta in altitudine. Et porticus
erat ante templum viginti cubitorum longitudinis.</em>
Longitudo domus longanimitatem Ecclesiae significat,
qua patienter adversa tolerat, donec ad coelestem
patriam perveniat. Hoc est sexaginta cubitorum,
<nobr><sub></sub></nobr> quia senarius numerus perfectionem bonorum
operum indicat. Latitudo autem domus charitatem
significat, quae dilatato sinu mentis, amicos
diligit in Deo, et inimicos propter Deum, donec ad
pacem conversis vel funditus exstinctis, cum solis
amicis gaudeat in Deo. Viginti cubitos habebat in
altitudine, propter geminam charitatis distantiam,
qua Deum diligimus et proximum. Habebat etiam
triginta cubitos in latitudine, propter fidem Trinitatis,
in cujus visione cuncta desideria spei nostrae
suspenduntur. Singuli numeri per decem multiplicantur;
quia per fidem et custodiam legis patientia
salubriter exercetur, charitas salubriter ardescit,
et spes sublimiter ad aeterna gaudia rapitur. Altitudo
significat spem retributionis aeternae vel futurae, pro
<nobr><sub></sub></nobr> qua prospera vel adversa contemnit donec videat bona
Domini in terra viventium <strong>(Psal. XXVI, 29)</strong>. Templum
Ecclesiam significat; porticus vero quae ante templum
prior lumen accipiebat solis, illam Ecclesiae
partem quae Domini incarnationem praecessit, in
qua patriarchae et prophetae fuerunt, qui orientem
justitiae Solem primi susceperunt, et nascenti Domino
in carne vivendo, praedicando, nascendo et
moriendo testimonium praebuerunt. Antiqui justi in
patientia et longanimitate exspectabant, quando
incarnatus Dominus evangelii gratiam afferret, promissiones
<nobr><sub></sub></nobr> suas a longe aspicientes et salutantes
<strong>(Heb. XI)</strong>. Aequabat ergo porticus longitudinem et
latitudinem templi; quia per longanimitatem mentis
desiderabant venire ad dilectionem Ecclesiae,
quae est in Christo Jesu.</p>
<p>Sed in quo loco <em>coepit Salomon aedificare templum?
In montem</em> videlicet <em>Moria, qui demonstratus fuerat
David patri ejus in area Orna</em> [f. <em>Ornan] Jebusaei</em> <small>[Note: <nobr><sub></sub></nobr> Rursum ex cap. 5.]</small>.
Domus Domini in monte aedificatur, id est in Christo,
de quo dicitur: <em>Et erit in die illa praeparatus mons
domus Domini in vertice</em> <strong>(Isai. II)</strong>, etc. Ipse quippe
est mons montium, qui de terra secundum carnem
ortus, omnium terrenorum potentiam et sanctitatem
culmine dignitatis transcendit. Qui recte mons
Moria, id est <em>visionis,</em> dicitur; quia quos ad aeternam
<nobr><sub></sub></nobr> claritatis visionem conservat, in hac vita laborantes
videre et adjuvare dignatur. Area <em>Ecclesiam</em>
significat. Unde est illud evangelicum: <em>Purgabit
aream suam</em> Dei Filius, id est Ecclesiam suam:
<em>triticum congregabit in horreum suum, paleas autem
comburet igni</em> <strong>(Matth. III)</strong>. Ornam vero qui <em>illuminatus</em>
dicitur, natione Jebusaeus, gentiles significat illustrandos
a Domino, et in filios Ecclesiae immutandos.
Unde est illud: <em>Fuistis aliquando tenebrae,
nunc autem lux in Domino</em> <strong>(Ephes. V)</strong>. Jebus <em>conculcata</em>
interpretatur; Jerusalem vero <em>visio pacis</em>
dicitur, in qua dum Ornam gentilis regnat, Jebus
dicitur; cum David in ea locum holocausti emit
<strong>(I Paral. XXI)</strong>, et Salomon aedificat templum Domini,
<nobr><sub></sub></nobr> Jerusalem vocatur; quia gentilitas divini cultus
nescia conculcatur et illuditur a daemonibus. Sed
cum eam gratia Salvatoris respicit, pacis in se locum
et nomen invenit. Unde dicitur: <em>Beati pacifici,
quoniam filii Dei vocabuntur</em> <strong>(Matth. V)</strong>.</p>
<p> <small>[Note: <nobr><sub></sub></nobr> Haec ex S. Isid. lib. XV <em>Etym.,</em> c. 7.]</small> <em>Fecit</em> etiam <em>Salomon in templo fenestras obliquas.</em>
Fenestrae obliquae sunt, quibus pars exterior
angusta, et interior diffusa est. Dicuntur autem
fenestrae, eo quod lucem fenerentur. Lux enim
Graece <b>ῶς</b> dicitur; alii fenestram putant, eo quod
domui lucem ministret, compositum videlicet nomen
ex Graeco Latinoque sermone. In fenestris
ergo obliquis pars illa per quam lumen intrat, angusta
est; sed pars interior quae lumen suscipit,
lata; quia mentes contemplantium quamvis tenuiter
<nobr><sub></sub></nobr> de vero lumine videant, in semetipsis tamen magna
amplitudine dilatantur, quae videlicet et ipsa
quae conspiciunt, capere pauca vix possunt.</p>
<p> <small>[Note: <nobr><sub></sub></nobr> Rursum ex Bed., cap. 5.]</small> Ostium templi Dominus est; quia nemo venit
ad Patrem nisi per ipsum, sicut ipse ait <small>[Note: <nobr><sub></sub></nobr> <em>Supp. ex edit.</em> Hinc alibi dicit.]</small>:
<em>Ego sum ostium. Per me si quis introierit, salvabitur</em>
<strong>(Joan. X)</strong>, etc. Templum enim versum erat ad
orientem, et porticus habebat ostium ab oriente
contra ostium templi, ita ut sol aequinoctialis
oriens directis radiorum lineis per ostia tria, porticus
<nobr><sub></sub></nobr> scilicet, templi, et oraculi, arcam testamenti
perfunderet. In prima fronte porticus fuere primi
justi, Abel scilicet, Seth, Enoc, Noe, Abraham,
Isaac, et Jacob, et caeteri Patres veteris testamenti.
In intimo ejus penetrali et quasi prope murum
templi <small>[Note: <nobr><sub></sub></nobr> <em>Edit.</em> parentes praecursoris Domini, Simeon,
<nobr><sub></sub></nobr> et Anna, etc.]</small>, praecursores Domini, Simeon videlicet,
Anna et caeteri, qui etsi nativitatem ejus videre
meruerunt, doctrinam tamen illius audire, et sacramenta
percipere nequiverunt <small>[Note: <nobr><sub></sub></nobr> Jam ex cap. 9.]</small>. Non habebat
templum culmen in superioribus, sicut nec tabernaculum,
sed erat aequale, quomodo in Palestina
et Aegypto domus fiunt. Tabulatum autem, quo
operta est domus significat eximios in resurrectione
viros, et singulari sanctitate ad virtutis apicem
pervenientes, quorum uni dicitur: <em>Inter natos mulierum
</em><nobr><sub></sub></nobr> <em>non surrexit major Joanne</em> <strong>(Matth. XI)</strong>, etc.
<small>[Note: <nobr><sub></sub></nobr> Haec ex cap. 8.]</small>. Notandum quod triginta cubiti altitudinis, de
quibus supra legitur, usque ad medium coenaculum
pertingebant, deinde triginta usque ad tertium addebantur,
quousque ad porticum, quae erat circa
templum ab austro, aquilone, et occasu tectum perveniebant,
secundum Josephum; deinde usque ad
supremum templi tectum sexaginta cubiti numerabantur,
et sic tota altitudo templi secundum Paralipomenon
in centum viginti cubitos consummata
est. Quod autem omnis altitudo templi erat centum
viginti cubitorum, primitivam significat Ecclesiam,
quae Spiritus sancti donum accepit in hoc numero
virorum <strong>(Act. I)</strong>. Apte etiam in hoc tertio domus
Domini coenaculo consummatur, quia post praesentes
<nobr><sub></sub></nobr> fidelium labores, post acceptam in futuro requiem
animarum plena totius Ecclesiae felicitas in
resurrectione complebitur.</p>
<p><em>Igitur aedificavit Salomon domum, et consummavit
eam: et aedificavit parietes domus intrinsecus tabulatis
cedrinis.</em> Parietes intrinsecus tabulatis cedrinis
operiuntur, cum corda fidelium amore virtutum
redundant <small>[Note: <nobr><sub></sub></nobr> Rursum ex cap. 9.]</small>. Sicut enim cedrus perfectos significat
viros, ita locis opportunis celsitudinem virtutum,
quibus ad eamdem pervenitur, perfectionem
insinuat. <em>A pavimento domus usque ad summitatem,
et usque ad laquearia, operuit lignis intrinsecus.</em> Teguntur
omnia lignis a pavimento domus usque ad
summitatem et usque ad laquearia. cum electi a
<nobr><sub></sub></nobr> primis fidei rudimentis usque ad perfectionem bonae
actionis, et usque ad perfectum patriae coelestis
ingressum insudant operibus bonis; cum a primis
justis usque ad ultimos in consummatione saeculi,
omnes virtutibus student, quorum merito dicere
audeant: <em>Christi bonus odor sumus Deo</em> <strong>(II Cor. II)</strong>.
<em>Et texit pavimentum domus tabulis abiegnis.</em> Hoc in
Paralipomenon plenius scriptum est sic; <em>Stravit
pavimentum templi pretiosissimo marmore multo decore</em>
<strong>(II Paral. III)</strong>. Unde patet, quod tabulas
<nobr><sub></sub></nobr> abiegnas quibus pavimentum texit, non in terra
posuit: sed primo illud marmore protexit, deinde
tabulas superposuit, et tertium his duobus auro vestitum
addidit. Aequitas pavimenti, sanctorum concordiam
et humilitatem insinuat <small>[Note: <nobr><sub></sub></nobr> Haec ex cap.]</small>. Lapides parietis
vel pavimenti, tabulae et aurum, sanctorum
vitam significant; sed lapides vivi sunt sancti, fortitudine
fidei in unam eamdemque regulam glutinati;
tabulae cedrinae vel abiegnae, latitudine variarum
virtutum secundum donationes Spiritus
sancti una fide ad alterutrum connexi. Marmor
candidum ex quo constructa est domus, electorum
actionem mundam significat, et conscientiam ab
omni naevo corruptionis castigatam. Unde est illud:
<em>Mundemus nos ab omni inquinamento carnis et spiritus,
</em><nobr><sub></sub></nobr> <em>perficientes sanctificationem in timore Dei</em>
<strong>(II Cor. VII)</strong>. Auri laminae sunt supereminentem
scientiae charitatem habentes.</p>
<p> <small>[Note: <nobr><sub></sub></nobr> Ex cap. 10. Beda <em>ubi sup.</em>]</small> <em>Aedificavitque viginti cubitorum ad posteriorem
partem templi tabulata cedrina, a pavimento
usque ad superiora: et fecit interiorem domum oraculi
in Sanctum sanctorum.</em> Prior domus in quam
semper introibant sacerdotes, sacrificiorum officia
consummantes, praesens Ecclesia est, in qua quotidie
piis insistentes operibus, Domino sacrificia
laudis offerimus. Interior vero, quae ad posteriorem
templi partem facta est, vitam aeternam in coelis
significat; interior quidem a conversatione nostri
exsilii, quia in praesentia summi Regis perpetua
beatorum solemnitas agitur. Unde dicitur: <em>Intra
</em><nobr><sub></sub></nobr> <em>in gaudium Domini tui</em> <strong>(Matth. XXV)</strong>. Sed tamen
posterior est tempore, quia post saeculi labores.
<em>Porro quadraginta cubitorum erat ipsum templum
pro foribus oraculi. Et cedro omnis domus vestiebatur,
habens tornaturas, et juncturas suas fabrefactas.</em>
Hic numerus in significatione praesentis laboris ponitur,
sicut quinquagenarius futurae quietis et pacis. Decem
enim sunt praecepta, quibus ad vitam pervenitur;
denario significatur vita quam desideramus et pro qua
laboramus. Quadratus vero, mundus in quo pro eadem
acquirenda certamus, ut est illud: <em>De regionibus
congregavit eos; a solis ortu, ab aquilone, et mari</em>
<strong>(Psal. CVI)</strong>. <small>[Note: <nobr><sub></sub></nobr> Jam ex cap. 11.]</small> Habet domus in tabulis cedrinis
tornaturas suas et juncturas fabrefactas, cum
<nobr><sub></sub></nobr> electi ad invicem pulcherrima charitatis copula
nectuntur, ut cor unum habeant et animam unam.
Tornaturae enim quae juncturis tabularum apponuntur,
ut unum tabulatum fiat ex omnibus, officia
sunt charitatis, quibus sancta fraternitas copulatur,
et unam Christi domum toto orbe terrarum
componitur. Oraculum ubi erat arca, habebat vicenos
cubitos in longitudine et latitudine, et altitudine,
id est per quadrum; quia in superna patria ubi
Christum Regem vident oculi sanctorum, sola charitatis
divinae gratia refulget per omnia. Unde sequitur:
<em>Et operuit illud atque vestivit auro purissimo;</em> quia
<nobr><sub></sub></nobr> supernae moenia civitatis gratia charitatis implevit.</p>
<p> <small>[Note: <nobr><sub></sub></nobr> Ex cap. 12]</small> Altare <small>[Note: <nobr><sub></sub></nobr> Suppl. et corrige ex edit.: <em>Sed et altare vestivit
cedro. Altare dicit thymiamatis,</em> etc.]</small> etiam thymiamatis quod erat
ante oraculum, de quo subditur: <em>Et totum altare
oraculi texit auro.</em> Unde intelligitur, qui idem
altare de lapide factum, cedro vestitum, deinde
auro coopertum est. Paries cedrinus domus interioris
januam habebat in superioribus per totum,
quo fumus incensorum intraret; quia oculi Domini
aperti sunt super domum ejus die ac nocte,
et aures in oratione servorum suorum intentae, et
hoc per totam Ecclesiae latitudinem diffusae per
orbem. Interior domus secreta coeli, arca foederis
Salvatorem significat, in quo foedus pacis habemus
apud Patrem, qui post resurrectionem ascendens in
coelum, carnem sumptam de Virgine in Patris
<nobr><sub></sub></nobr> dextera collocavit. Oraculum enim vocatur, cum
divina hominibus vel angelica locutio cum secretorum
revelatione conceditur. Unde bene oraculum
in abditis, id est in interiore domo, factum est;
quia in superna patria angelorum visio et allocutio
et ipsa Dei praesentia revelabitur. Unde est illud:
<em>Venit hora, cum jam non in proverbiis loquar vobis,
sed palam de Patre annuntiabo vobis</em> <strong>(Joan. XVI)</strong>.
Et iterum: <em>Ego diligam eum, et manifestabo ei
meipsum</em> <strong>(Joan. XIV)</strong>. Domum quoque ante oraculum
operuit auro purissimo; quia perfecti in hac vita
necdum de Patre parabolam audire, idem (<em>f.</em> iidem),
necdum palam queunt videre; sed idem et
opus justitiae, ne mortua aut otiosa videatur, divino
<nobr><sub></sub></nobr> ornant amore, per quam plenam Dei cognitionem
mereantur. Clavi aurei quibus laminae aureae affigebantur,
praecepta charitatis, et promissa aeternae
claritatis sunt, quibus in exercitio virtutum, ne
deficiamus, donante Christi gratia continemur.
<em>Et totum altare oraculi texit auro.</em> Hoc altare perfectorum
vitam significat, qui quasi in vicinia oraculi
positi, desertis infimis delectationibus, ad
solum regni ingressum curam intendunt. Unde in
hoc altari non carnes victimarum, sed sola incendebant
thymiamata; quia tales non adhuc peccata
carnis, et illecebras cogitationum in se mactare
opus habent, sed tantum orationum et desideriorum
spiritualium odoramenta per ignem aeterni
amoris in conspectu Conditoris offerunt: <em>Domus
</em><nobr><sub></sub></nobr> <em>autem cum aedificaretur, lapidibus dolatis atque
perfectis aedificata est; et malleus, et securis, et
omne ferramentum non sunt audita in domo, cum
aedificaretur;</em> quia fideles qui ad aedificium coeleste
pertinent, non debent litigare, murmurare, detrahere,
nec in supervacuis rebus contendere, sed in
omni pace et concordia vivere. In silentio proficit
et aedificatur domus Dei, quia congregationi
electorum, quae aeterni Regis est habitatio, ab
omni convenit cessare tumultu saeculi.</p>
<p><em>Et fecit in oraculo duos cherubim de lignis alivarum,
</em><nobr><sub></sub></nobr> <em>decem cubitorum altitudinis</em> <small>[Note: <nobr><sub></sub></nobr> Ex cap. 13.]</small>. Cherubim
angelicae dignitatis vocabulum est: et singulariter
cherub, pluraliter vero cherubim. Per cherubim
ergo angelica ministeria quae Conditori semper
assistunt in coelis, possunt intelligi. De lignis olivarum
decem cubitorum altitudinis esse dicuntur;
quia angeli gratia spirituali uncti sunt, ne unquam
arescant ab amore Dei, quos luce coelestis sapientiae
mox ipse qui creavit, implevit. Possunt per
duo cherubim duo testamenta figurari. Qui cherubim
in oraculo sunt facti, quia in consilio divinae
provisionis nobis inaccessibili et incomprehensibili
ante saecula dispositum est, quando, et
qualiter, quibusve auctoribus Scriptura conderetur.
Duo facti sunt cherubim propter consortium
<nobr><sub></sub></nobr> charitatis significandum; quia minus quam inter
duos charitas constare non potest. Unde et
discipuli ad praedicandum mittuntur bini <strong>(Luc. X)</strong>.
Alae cum in sanctorum hominum mentibus fixae
ponuntur, virtutes eorum significant, quibus ad
coelestia volant et conversantur. Cum vero in
significatione angelorum ponuntur, gratiam perpetuae
et indefectivae felicitatis eorum, qui semper
in coelestibus in ministerio sui persistunt Conditoris.
Vel quia levitate spiritualis naturae sunt
praediti, ut ubicunque voluerint, statim quasi volando
perveniant. Quinque cubitorum ala cherub una, et
quinque cubitorum ala cherub altera; quia in
omni labentium rerum varietate sancti homines
<nobr><sub></sub></nobr> sensus corporis in obsequium Conditoris extendunt,
oculos habentes semper ad Dominum, audire et
desiderare vocem laudis ejus, et enarrare universa
mirabilia ejus. Decem cubitorum altitudinis sunt,
qui (<em>f.</em> quia) denario aeternae vitae fruuntur, habentes
inviolatam Conditoris imaginem, servata
sanctitate, justitia et veritate in qua conditi sunt.
Denarius enim decem obolis constat, et continere
in se nomen et regis imaginem solet. Unius operis
et mensurae sunt duo cherubim, quia nulla dissensio
voluntatis in superna patria est, ubi una eademque
praesentis Dei visione et gloria omnes illustrantur.
Alae igitur cherubim interiores super
arcam se invicem contingebant; quia pari de Domino
attestatione consentiunt. Item alis exterioribus
<nobr><sub></sub></nobr> istae unum parietem, illae alterum contingebant;
quia Vetus Testamentum proprie antiquo Dei
populo scriptum est, Novum nobis qui post incarnationem
Domini ad fidem venimus. Et secundo parieti,
id est septentrionali, comparantur, quibus
post frigora et tenebras idololatriae lucem veritatis
cognoscere datum est. Extendunt alas ad invicem
super arcam, cum ad laudem Creatoris referunt
bonum quod acceperunt. Extendunt etiam ad
utrumque parietem oraculi alas: quia laetantes
in coelesti patria justos utriusque plebis visione
quoque suae gloriae ad laudem Creatoris excitant.
<nobr><sub></sub></nobr> Nec solum de illorum quos secum habent intus, justorum
felicitate laetantur; sed etiam nostrum, qui
foris adhuc positi de profundis ad Dominum clamamus,
curam gerunt. Unde de eis in Paralipomenon
scriptum est: <em>Ipsi stabant erectis pedibus, et facies
eorum versae erant ad exteriorem domum</em> <strong>(II Paral.
III)</strong>; quia scilicet a via veritatis in qua mox conditi
positi sunt, nunquam aberraverunt; et nos ab hujus
peregrinationis aerumna ereptos, ad suum desiderant
pervenire consortium. Sic ergo pedibus stant erectis,
sic alas auro tectas ad oraculi parietes extendunt,
ut facies habeant versas ad domum exteriorem: quia
angeli sic suam perpetuo innocentiam conservant,
sic de sanctarum animarum beatitudine in coelis
exsultant; ut eis etiam quos adhuc in terris
<nobr><sub></sub></nobr> peregrinari conspiciunt, opem ferre non desistant,
donec ad coelestem patriam eos perducant. Omnes
enim sunt <em>administratorii spiritus, in ministerium
missi propter eos, qui haereditatem capiunt salutis</em>
<strong>(Hebr. I)</strong>.</p>
<p><em>Et omnes parietes templi per circuitum sculpsit
variis caelaturis et torno</em> <small>[Note: <nobr><sub></sub></nobr> Ex cap. 14.]</small>. Sculpuntur parietes
torno, cum prompto animo pollent fideles ad faciendum
quae Dominus praecipit, hoc per singula dicentes:
<em>Benedicam Dominum in omni tempore; semper
laus ejus in ore meo</em> <strong>(Psal. XXXIII)</strong>. Et iterum: <em>Paratum
cor meum Deus,</em> etc. <strong>(Psal LVI)</strong>. Quia tornatura
caeteris artibus velocitate praecellit, et ipsa sibi
regulam, qua sine errore operetur, servat, bene
per hanc pia sanctorum vita signatur, quae parata
<nobr><sub></sub></nobr> est semper ad obsequium Domini, et hoc implere
sine diverticulo errandi, longousu virtutum exercitata,
didicit. Facit picturas varias quasi prominentes
de pariete et egredientes, cum Deus multifarias
virtutum operationes fidelibus tribuit, viscera
scilicet misericordiae, benignitatem, humilitatem,
patientiam, modestiam, etc.; super omnia autem
charitatem, quae est vinculum perfectionis <strong>(Col. III)</strong>.
Pavimenti aequalitas humilem concordiam fraternitatis
significat, ubi cum sint Judaei et gentiles, barbari
et Scythae, liberi et servi, nobiles et ignobiles;
cuncti se in Christo esse fratres, et eumdem Patrem
habere in coelis gloriantur. Texit ergo Salomon
pavimentum domus auro intrinsecus, quia Christus
<nobr><sub></sub></nobr> angelos et animas justorum in coelis plenario dono
perfectionis implevit, et peregrinantes in saeculo
cives patriae coelestis signaculo dilectionis aeternae a
mortalium vilitate secrevit.</p>
<p><em>Et in ingressu oraculi fecit duo ostiola de lignis
olivarum, postesque angulorum quinque</em> <small>[Note: <nobr><sub></sub></nobr> Ex cap. 15.]</small>. Unus
erat ingressus, sed duobus ostiis claudebatur, et
eisdem reseratis aperiebatur, sicut et templum et
porticus ante templum unum tantum habebant introitum,
quia <em>unus Dominus, una fides, unum baptisma,
unus Deus et Pater omnium</em> <strong>(Ephes. IV)</strong>. Duo
sunt ostiola, quia Deum et proximum diligunt angeli
<nobr><sub></sub></nobr> et homines sancti; neque januam vitae nisi per
geminam dilectionem possunt intrare. Postes habent
angulorum quinque, quia non solum animas
electorum aula coelestis recipit, sed et corporibus
immortali gloria praeditis in judicio fores aperit.
Quinque enim sunt sensus corporis. Uterque ergo
postis oraculi altus est quinque cubitorum, quia
solis illis supernae patriae introitus panditur, qui
omnibus cordis et corporis sensibus Domino serviunt.
<em>Et sculpsit in ostiolis picturam cherubim, et
palmarum species, et anaglyfa valde proeminentia, et
texit ea auro, et operuit tam cherubim, quam palmas,
et caetera auro. Anaglyfa</em> Graece, <em>caelaturae</em> dicuntur
Latine; quia virtutum operibus quae per orbem
Ecclesia in sanctis et perfectis viris exercet, illi
<nobr><sub></sub></nobr> praecipue quibus fidelium cura commissa et claves
regni coelorum sunt datae, omni debent solertia
insistere, ut quantum gradu praeeminent caeteris,
tantum praecellant merito bonae actionis. Habent
enim in se picturam cherubim sculptam, cum coelestem
in terris vitam pro posse suo mente et opere
imitantur. Habent palmarum species, cum supernam
retributionem fixa intentione meditantur.
Palma enim victricis manus ornatus est. Habent
anaglyfa valde proeminentia, cum certissima bonorum
operum documenta, et quae nemo sinistre interpretari
valeat, ostendunt. <em>Fecitque in introitu templi
quadrangulatos postes de lignis olivarum, et duo
ostia de lignis abiegnis altrinsecus: et utrumque
</em><nobr><sub></sub></nobr> <em>ostium duplex erat, et se invicem tenens aperiebatur.</em>
Sicut ingressus oraculi quo ad arcam Domini cherubimque
pervenitur, introitum coeli significat, quo
ad visionem Dei supernorumque civium nos introduci
desideramus; ita introitus in templum primordia
nostrae conversionis ad Deum insinuat,
quando in praesentem Ecclesiam intramus. Iste ingressum
nostrum ad fidem, ille designat ad speciem.
Unde postes hujus introitus quadrangulati
sunt propter quatuor Evangelii libros, quorum
doctrina in fide veritatis erudimur. Aliter: Quadrangulatos
esse referuntur propter quatuor scilicet
principales virtutes, prudentiam, fortitudinem,
justitiam, temperantiam, quarum fundamento firmissimo
omnis bonorum actuum structura nititur.
<nobr><sub></sub></nobr> Prudentia enim est, qua discimus quid nos agere,
qualiter vivere deceat. Fortitudo, per quam ea quae
agenda didicimus, implemus. Quas bene Propheta
complectitur dicens: <em>Dominus illuminatio mea, et
salus mea</em> <strong>(Psal. XXVI)</strong>. Illuminatio scilicet, ut quae
agere debeamus, edoceat. Salus vero, ut haec agenda
confirmet. Temperantia est qua discernimus, ne
plus aut minus justo prudentiae vel fortitudini studeamus.
Et quia quisquis prudentia, fortitudine,
et temperantia utitur, vere est justus; quarta post
prudentiam et fortitudinem et temperantiam justitia
sequitur. Introitus interioris domus duo habebat
<nobr><sub></sub></nobr> ostia non duplicia sed simplicia; quia in aeterna
beatitudine non erit necessaria fides, nec spes, ubi
quae nunc credimus et speramus, manifeste videbimus.</p>
<p>His ostiolis velum additum est, sicut in Paralipomenon
scriptum est: <em>Fecit,</em> inquit, <em>velum ex
hyacintho, purpura, cocco, et bysso: et intexuit ei
cherubim</em> <strong>(II Par. III)</strong>, decoris scilicet gratia, ut
inter parietes deauratos etiam olosericum fulgeret.
Hujus ergo veli sedula apertio, id est intrantibus
revelatio, significat apertionem legis et regni coelestis,
quae nobis per incarnationem Christi donata
est. Unde, baptizato Domino, coeli aperti sunt
<strong>(Matth. III)</strong>, ut ostenderet, quia per baptisma quod
ipse nobis consecravit, januam coeli debemus ingredi.
<nobr><sub></sub></nobr> Et ipso moriente, idem <em>velum scissum est in
medium a summo usque deorsum</em> <strong>(Matth. XXVII)</strong>;
ostendens quia figurae legis jam finitae erant, et veritas
Evangelii arcanaque coelestia, et ipse coeli
ingressus non adhuc figuraliter significandus, sed
statim omnibus aperiendus, qui ab initio mundi in
fide veritatis de mundo transierunt. Unde idem velum
sub quo in oraculum intrabatur, ex hyacintho,
purpura, cocco, et bysso factum est, eique cherubim
intexti. Hyacinthus enim qui coeli colorem
imitatur, supernorum desideriis comparatur. Purpura
vero quae sanguine conchyliorum conficitur,
et sanguineam praefert speciem, sacramentum
Dominicae passionis significat; quam nos imitari,
<nobr><sub></sub></nobr> crucem nostram portando, debemus. In cocco rubei
coloris virtus exprimitur Dei amoris. Unde
dicitur: <em>Nonne cor nostrum ardens erat in nobis</em> <small>[Note: <nobr><sub></sub></nobr> Hic recte prosequuntur edit.: <em>dum loqueretur
in via, et aperiret nobis Scripturas?</em> Verum noster
ms. qui ita scribit post verbum nobis; <em>de i, d, et
</em><nobr><sub></sub></nobr> <em>caetera;</em> manifeste corruptus est.]</small>?
<strong>(Luc. XXIV.)</strong> Byssus, id est linum, qui de terra
virens oritur, et longo artificum exercitio exuit virorem,
et educitur in alborem, castigationem carnis
significat. Unde Apostolus: <em>Mortificate membra
vestra, quae sunt super terram,</em> etc. <small>[Note: <nobr><sub></sub></nobr> Superest hoc, etc.]</small>, <em>fornicationem,
immunditiam, libidinem,</em> etc. <strong>(Coloss. III)</strong>. Iterum
ad album nos vult perducere candorem, cum
dicit: <em>Obsecro vos ut exhibeatis corpora vestra hostiam
viventem, sanctam, Deo placentem,</em> etc. <strong>(Rom.
XII)</strong>. Intexuntur cherubim, et eisdem coloribus conficiuntur,
cum in universis quae pie agimus, a venenatis
daemonum telis per angelorum praesidia, Domino
<nobr><sub></sub></nobr> donante, protegimur.</p>
<p>Post haec <em>aedificavit atrium interius tribus ordinibus
lapidum politorum, et uno ordine lignorum cedri</em>
<small>[Note: <nobr><sub></sub></nobr> Ex c. 16. circa medium.]</small> Aedificium ergo templi intra atrium sacerdotum
perfectorum in Ecclesia vitam significat, qui
excellentia virtutum Domino appropinquant, et aliis
verbo et opere ducatum salutis ostendunt. Sacerdoti
enim indicitur, quod sacrum minoribus ducatum
praebeat; quo nomine non solum altaris ministri,
episcopi scilicet et presbyteri, sed et omnes censentur,
qui altitudine doctrinae et conversationis
praeeminent, qui nec sibi tantum, sed etiam plebibus
<nobr><sub></sub></nobr> prosunt. Qui dum <em>corpora</em> sua <em>hostiam viventem,
sanctam, Deoque placentem</em> <strong>(Rom. XII)</strong> exhibent; sacerdotale
ministerium spiritualiter exercent. Unde
toti Ecclesiae loquitur Petrus: <em>Vos autem regale
sacerdotium, gens sancta, populus acquisitionis</em> <strong>(I Petr.
II)</strong>. Tria legimus atria in circuitu templi fuisse.
Nam quando in Sancta sanctorum intrabat pontifex,
in ipsum templum sacerdotes purificati stabant;
et non purificati, una cum Levitis et cantoribus,
et cum viris Judaeis orantes in intimum
atrium sub divo, id est in aperto sub aere, si serenum
esset, stabant; si vero tempestas, in porticus
proximas sese recipiebant. In exterius vero atrium
Judeae mulieres purificatae erant. In extremum vero
atrium gentiles erant, et Judaei qui nuper venerant
<nobr><sub></sub></nobr> ex gentibus usque ad sextum purificationis
diem. De his atriis praecinens Psalmista dicebat:
<em>Ecce nunc benedicite Dominum, omnes servi Domini,
qui statis in domo Domini, in atriis domus Dei
nostri</em> <strong>(Psal. CXXXIII)</strong>. In his atriis atque porticibus
Jeremias et alii prophetae, in his Dominus et apostoli
praedicabant, in harum aliqua Dominus sedebat
docens, quando tentantibus Phariseis oblata est illi
mulier adultera judicanda <strong>(Joan. VIII)</strong>. In his consistebant
vendentes oves, et boves, et columbas,
quos eliminavit de templo <strong>(Joan. II)</strong>. In his Petrus
et Joannes claudum invenientes sanaverunt <strong>(Act. III)</strong>.
In his orabat omnis multitudo populi, quando incensum
ponenti Zachariae angelus ad altare thymiamatis
<nobr><sub></sub></nobr> apparuit, eumque de praecursoris Domini
nativitate perdocuit <strong>(Luc. I)</strong>. Accedebat vulgus usque
ad atrium sacerdotum, et hostias usque ad januam
deferebat susceptas a sacerdotibus, et in
altari oblatas oculis prosequebatur; et ipsum
etiam templum cum aperiebatur, a longe inspiciebat,
nec tamen etiam atrium sacerdotum intrare
poterat, sed de inferioribus ad Dominum clamabat;
quia nec carnalium in Ecclesia simplicitas a Domino
despicitur, quando fideliter, quae possunt,
vota pietatis offerunt. Inspiciunt enim in templum
a longe, cum vitam sublimium discere et admirari
gaudent; et quos virtutis imitatione sequi nequeunt,
piae venerationis amplectuntur affectu. Unus ordo
lignorum cedri bona est operatio sine simulationis
<nobr><sub></sub></nobr> corruptione exhibita, sine cujus adjectione fides,
spes, et charitas vera esse non potest. Ligna enim
cedri propter odoris gratiam et imputribilem naturae
potentiam, perseverantiam, et famam piae actionis
designant.</p>
<p><em>Anno quarto regis Salomonis fundata est domus
Domini in mense Zio,</em> id est Maio; <em>et in anno undecimo</em>
ejusdem regis <em>mense Bul,</em> id est October, <em>perfecta
est domus in omni opere suo, et in omnibus
utensilibus suis.</em> <small>[Note: <nobr><sub></sub></nobr> Ex cap. 17.]</small> Quod autem in octavo anno et
octavo mense perfecta est domus in omni opere suo,
ad futurum saeculum diemque judicii pertinet, ut
quid ei amplius addatur, inveniri non possit. Tunc
<nobr><sub></sub></nobr> enim Christus ostendet nobis Patrem, et sufficiet
nobis <strong>(Joan. XIV)</strong>. Dies autem judicii octonario numero
typice exprimitur, quia hoc saeculum quod
agitur septem diebus sequitur. Aedificavitque eam
annis septem, et octavo consummavit; quia Ecclesia
toto hujus saeculi tempore, quod septem dierum
circuitu peragitur, ex electis construitur animabus,
et in fine saeculi suum incrementum ad perfectum
perducit. Vel ob significationem spiritualis gratiae,
per quam Ecclesia solum ut sit Ecclesia percipit:
quia sine Spiritus sancti donis nemo fidelis effici,
vel fidem servare, vel merito fidei ad coronam justitiae
potest pervenire. Hiram artifex de Tyro, quem
assumpsit Salomon adjutorem operis sui, electos
de gentibus praedicatores significat. Mater ejus vidua
<nobr><sub></sub></nobr> praesentem Ecclesiam designat, pro qua Christus
vir ejus morte gustata resurrexit, in coelum
ascendens, peregrinantem reliquit in terris, cujus
filii sunt praedicatores et omnes fideles. Unde est
illud: <em>Pro patribus tuis nati sunt tibi filii,</em> etc.
<strong>(Psal. XLIV)</strong>.</p>
<p><em>Et finxit duas columnas aereas, decem et octo cubitorum
altitudinis columnam unam, et ejusdem altitudinis
columnam alteram; et linea duodecim cubitorum
ambiebat columnam utramque</em> <small>[Note: <nobr><sub></sub></nobr> Ex cap. 18.]</small>. Ter enim seni
decem et octo faciunt; sed tria ad fidem pertinent
propter Trinitatem, sex vero ad operationem, quia
sex diebus factus est mundus. Tria per sex multiplicantur,
cum justus ex fide vivit <strong>(Habac. II)</strong>, et
<nobr><sub></sub></nobr> cognitionem piae fidei cumulat ex securitate bonae
actionis. Linea duodecim cubitorum quae utramque
ambiebat columnam, doctrina est apostolorum.
Norma igitur apostolicae institutionis ambit columnam
utramque, cum doctor Judaeis vel gentibus
praedicare missus, ea tantum curat facere et docere,
quae per apostolos accepit et didicit ab Ecclesia.
Nam qui aliter vivere vel praedicare voluerit,
et apostolica decreta spernere, non est columna in
templo Dei; quia cum apostolica statuta sequi contemnit,
vel exilitate inertiae, vel grossitudine elationis,
duodecim cubitorum lineae non convenit.
Duo igitur columnae apostolos et cunctos doctores
significant fortes fide et opere et erectos contemplatione.
Duae autem sunt, ut praeputium et circumcisionem
<nobr><sub></sub></nobr> praedicando in Ecclesia introducant. Ostium
templi columnae ab utroque latere positae circumstant,
cum ministri sermonis utrique populo introitum
coeli ostendunt. Duo autem capitella capitibus
columnarum superposita duo sunt testamenta, quorum
meditationi et observationi doctores et animo
subjiciuntur et corpore. Unde et utrumque capitellum
quinque cubitos altitudinis habet; quia quinque
libris Scriptura Mosaicae legis comprehenditur.
Quinque etiam saeculi aetates tota Veteris Testamenti
series complexa est. Novum vero Testamentum
non alia praedicat, quam quae Moyses praedicanda
per hoc praedixerat et prophetae. Unde est
<nobr><sub></sub></nobr> illud: <em>Si crederetis Moysi, crederetis forsitan et mihi</em>
<strong>(Joan. V)</strong>.</p>
<p><em>Et fecit species retis et catenarum sibi invicem miro
opere contextarum</em> <small>[Note: <nobr><sub></sub></nobr> Ex eod. cap.]</small>. Species enim catenarum, et
similitudo retis in capitellis varietas est spiritualium
virtutum in sanctis. Unde est illud: <em>Astitit regina
a dextris tuis,</em> etc. <strong>(Psal. XLIV)</strong>, id est in vestitu
fulgidae dilectionis, circumdata varietate diversorum
charismatum. Vel multiplex contextio catenarum et
expansio retis multifarias doctorum personas insinuat,
qui cum verbis praedicatorum fideliter obediendo
adhaerent, quasi columnarum capitibus superpositi,
retis et catenulae miraculum suae connexionis
cunctis praebent. Hae enim catenae miro
sibi invicem sunt opere contextae, quia mirabili
<nobr><sub></sub></nobr> gratia Spiritus sancti actum est, ut vita fidelium
locis, temporibus, gradu, conditione, sexu, et aetate
multum discreta, una fide et dilectione si conjuncta.
<em>Et septena versuum retiacula in capitello uno erant,
et septena in capitello altero.</em> Septenario numero
spiritualis gratia signatur. Unde dicitur: <em>Septem
spiritus Dei missi in omnem terram</em> <strong>(Apoc. V)</strong>. Septena
ergo versuum retiacula erant in capitello utroque;
quia Patres utriusque testamenti per gratiam unius
Spiritus septiformis ut essent electi acceperunt: <em>Et
perfecit columnas, et duos ordines per circuitum retiaculorum
singulorum, ut tegerent capitella, quae
erant super summitatem malogranatorum.</em> Facta sunt
haec retiacula ut tegerent capitella, id est undique
<nobr><sub></sub></nobr> in gyrum circumdarent; quia omnis Scriptura sacra
cum recte intelligitur, gratiam per omnia sonat
charitatis et pacis. Capitella enim sunt divina Volumina.
Retia vero, vincula mutuae dilectionis. Et
retiaculis teguntur capitella, cum sacra eloquia
dono charitatis undique probantur vestita. Nam et
in eis quae in Scripturis non intelligimus, charitas
latet, et in eis quae intelligimus, late patet: <em>Capitella
autem, quae erant super capita columnarum,
quasi opere lilii fabricata erant in porticu cubitorum
quatuor.</em> Per lilia, claritas supernae patriae et immortalitatis
floribus redolens paradisi designatur
amoenitas, per quatuor vero cubitos evangelicus
sermo qui introitum aeternae beatitudinis promittit,
et iter perveniendi ostendit. Cum ergo sancti doctores
<nobr><sub></sub></nobr> promissa nobis lumina regni coelestis in quatuor
Evangelii libris ostendunt, quasi capita columnarum,
opus in se lilii quatuor cubitorum exhibent.</p>
<p><em>Et rursum alia capitella in summitate columnarum
desuper juxta mensuram columnae contra retiacula.</em>
Quorum scilicet capitellorum factura perennis regni
sublimitatem designat, quam <em>nec oculus vidit,
nec auris audivit, nec in cor hominis ascendit, quae
praeparavit Deus</em> diligentibus se <strong>(I Cor. XI)</strong>. Post
lilia quatuor cubitorum alia sunt posita capitella,
quorum altitudo quanta fuerit non dicitur; quia
multa de coelesti beatitudine in Evangelio legimus,
quod scilicet ibi <em>mundi corde Deum videbunt</em>
<strong>(Matth. V)</strong>; quod <em>erunt aequales angelis Dei,</em> quod
<nobr><sub></sub></nobr> non <em>nubent neque nubentur</em> <strong>(Matth. XXII)</strong>; quod
<em>mori ultra non poterunt</em> <strong>(Luc. XX)</strong>; quod <em>ubi est
Christus, ibi et ministri ejus erunt</em> <strong>(Joan. XII)</strong>, et
caetera hujusmodi quae solis ejus civibus perfecte
patent.</p>
<p>Sicut malogranatorum uno foris cortice multa interius
grana concluduntur; ita sancta Ecclesia uno
fidei munimine innumera electorum agmina includit.
Bene autem capita columnarum malogranatis
erant circumdata in gyro; quia sancti doctores priorum
fidelium vitam ad memoriam revocant, eorum
exemplis actus suos et sermones undique muniunt:
ne si aliter vixerint, errent. In malogranatis ergo
tota significatur Ecclesia. Ducenti ordines malogranatorum
in circuitu utriusque capitelli fuisse
<nobr><sub></sub></nobr> referuntur. Centenarius vero numerus, qui prius
transit ad dexteram, beatitudinem indicat aeternam.
Duplicatur hic numerus malogranatorum in circuitu
capitelli secundi, ut significetur quod utriusque
testamenti populus in Christo sit adunandus,
et ad aeternam coronam introducendus,</p>
<p><em>Et statuit duas columnas in porticu templi, cumque
statuisset columnam dexteram, vocavit eam nomine
Jachin,</em> id est firmitas; <em>similiter erexit columnam
secundam, et vocavit nomen ejus Booz,</em> id est
in robore. Dextera igitur columna eos significat,
qui venturum in carne Dominum prophetando praedixerunt;
secunda illos, qui jam hunc venisse et
mundum redemisse testantur. Simili vocabulo ambae
<nobr><sub></sub></nobr> columnae censentur. Una enim firmitas, altera in
robore dicitur: ut una fidei et operis fortitudo
cunctis inesse doctoribus monstraretur, et nostri
temporis inertia tacite notaretur, ubi se quidam
doctores, sacerdotes et columnas domus Dei videri
et vocari volunt, cum nihil in se firmae fidei ad
contemnendas saeculi pompas et desideranda bona
invisibilia; nihil habeant roboris ad corrigendos,
nihil industriae saltem ad intelligendos eorum quibus
praelati sunt, errores</p>
<p><em>Fecit quoque mare fusile decem cubitorum a
labio usque ad labium, rotundum in circuitu</em> <small>[Note: <nobr><sub></sub></nobr> Ex cap. 19.]</small>.
Mare baptismum significat, quia a primo baptizato
in morem, id est in forma Jesu Christi,
usque ad ultimum qui in fine saeculi crediturus
<nobr><sub></sub></nobr> et baptizandus est, omnis fidelium chorus
eamdem veritatis viam ingredi, et communem
debet sperare a Domino justitiae coronam. Quinque
cubitorum erat altitudo ejus; quia quidquid
visu, auditu, gustu, odoratu et tactu deliquimus,
gratia Dei nobis per ablutionem vivifici fontis
relaxat. Sed non sufficit praeteritorum remissio
peccatorum, nisi quis deinceps bonis studeat operibus.
Alioquin diabolus qui exierat de homine, si
hunc a bonis viderit vacare operibus, multiplicius
redit, et facit novissima illius pejora prioribus
<strong>(Matt. XII)</strong>. Per sacerdotes qui in hoc mari lavabantur,
omnes electi signantur, qui sunt membra
summi sacerdotis Jesu Christi. Unde dicitur: <em>Vos
</em><nobr><sub></sub></nobr> <em>estis regate sacerdotium, gens sancta, populus acquisitionis</em>
<strong>(I Petr. II)</strong>. Recte hoc vas mare dicitur, in
memoriam videlicet maris Rubri in quo prius per
Aegyptiorum exstinctionem baptismi forma praecessit.
Unde est illud: <em>Patres nostri omnes sub nube
fuerunt, et omnes mare transierunt,</em> etc. <strong>(I Cor. X.)</strong>
<em>Et resticula triginta cubitorum cingebat illud per circuitum.</em>
Resticula disciplinam coelestium praeceptorum
indicat, qua a voluptatibus mundi religamur.
Unde dicitur: <em>Funiculus triplex difficile rumpitur</em>
<strong>(Ecclc. IV)</strong>: quia observatio mandatorum quae in cordibus
electorum fide, spe et dilectione supernae retributionis
firmata est, nullo potest obstaculo dissolvi.
Resticula mare ambit, cum sacramentum
baptismi quod accepimus, piis operibus munire studemus.
<nobr><sub></sub></nobr> Resticula triginta cubitorum cingebat illud
per circuitum, quia Dominus noster Jesus Christus
cum esset triginta annorum, venit ad baptismum
<strong>(Luc. III)</strong>. Qui quoniam suo baptismate quod tricenarius
accepit, consecravit nostrum baptismum;
recte mare quod nostrum baptismum significabat,
restis circuibat triginta cubitorum. <em>Duo</em> etiam <em>ordines
sculpturarum histriatarum erant fusiles.</em> Sculptura
autem histriata est, quae aliquas rerum historias
imitatur. Unde per sculpturas histriatas quibus
mare circumdatur, exempla priorum temporum signantur,
quae nobis sunt intuenda, ut videamus
quibus operibus ab initio sancti homines Deo placuerunt.</p>
<p><nobr><sub></sub></nobr> Iterum Scriptura dicit: <em>Et stabant subter duodecim
boves, e quibus tres respiciebant ad aquilonem, et
tres ad orientem, tres ad occidentem, et tres ad meridiem,
et mare desuper erat super eos: quorum posteriora
universa intrinsecus latitabant.</em> Per hos boves
apostolos intelligimus et evangelistas, imo
omnes Verbi ministros. Unde est illud: <em>Non alligabis
os bovi trituranti,</em> etc. <strong>(Deut. XXV.)</strong> Hi mare sibi
superimpositum portant, cum apostoli eorumque
successores injunctum sibi Evangelii officium prompta
devotione implent. E quibus tres respiciebant ad
aquilonem, etc., quia universis quadrati orbis partibus
fidem praedicant Trinitatis. Hinc quoque apostoli
duodecim quater terni sunt electi, ut fidem et
confessionem Trinitatis per quatuor mundi partes
<nobr><sub></sub></nobr> evangelizantes, baptizarent omnes gentes in nomine
Patris, et Filii, et Spiritus sancti. Quorum et
successorum suorum verba, actus, et passiones
facile in praesenti videre et cognoscere legendo valemus.
Quae vero illis in futuro maneat gloria retributionis,
nondum videre possumus. <em>Grossitudo autem
luteris trium unciarum erat;</em> quia robore fidei,
spei, et charitatis munitur perceptio baptismi. Neque
aliter proficuum esse accipientibus ostenditur,
nisi harum trium virtutum firma certitudo mentem
accipientium et opera confirmet. <em>Labium maris erat
quasi labium calicis, et folium repandi lilii.</em> Lilium
comitante odoris gratia candidum odorem foris,
<nobr><sub></sub></nobr> intus aurosum ostendit. Ideo gloriam resurrectionis
ejus insinuat, qui corporis immortalitatem foris
discipulis ostendit, et animam divina luce coruscam
simul inesse docuit. Christus quoque ante passionem
suam quasi adhuc clausum, lilium fuit, cum
in miraculis clarus homo refulsit. Post resurrectionem
vero et ascensionem repandum sese lilium
coeli avibus, id est angelis et omnibus sanctis, exhibuit,
quibus in assumpta humanitate potentiam
divinae claritatis quam habuit, antequam mundus
esset, ostendit. Unde dicitur: <em>Ego flos campi, et
lilium convallium</em> <strong>(Cant. II)</strong>. Labium ergo maris
in quo sacerdotes labantur, quasi labium fuit calicis,
et folium repandi lilii; quia baptismus quo
membra summi sacerdotis <small>[Note: <nobr><sub></sub></nobr> Melius edit. <em>efficimur.</em>]</small> mundantur, in fide
<nobr><sub></sub></nobr> passionis ejus nos a peccatis purificat, et purificatos
ad visionem gloriae suae introducit. Cum praedictum
sit, quod resticula triginta cubitorum mare circuierit,
et sculptura rursum subter labium posita decem
cubitis ambierit; patet quia vas erat in modum
phialae repandum et diffusum, quod a triginta cubitis
circuitus quos habebat in labio, usque ad decem
coarctavit. Mare duo millia capiebat batos, vel tria
millia metretas. Batus capiebat metretam et dimidiam.
Batus mensura Hebraeorum est, quae apud eos
<em>bath</em> dicitur, habens modios tres. Ipsa est ephi, quam
illi <em>epha</em> nuncupant; sed ephi pertinet ad mensuram
frugum, batus vero ad liquida, vinum scilicet, aquam
et oleum. Batus ergo, quae certae mensurae norma
<nobr><sub></sub></nobr> est, opera aequitatis scilicet et justitiae designat,
quibus hi qui in remissionem peccatorum baptizantur,
necesse habent institui. Mille batos capit mare,
cum aqua baptismatis plebem Judaeorum abluens,
ad regnum coeleste transmittit. Recipit et alios
mille, cum gentiles eodem fonte renatos, et operibus
justitiae confirmatos, ejusdem regni facit esse
participes.</p>
<p><em>Et fecit decem bases aeneas, quatuor cubitorum longitudinis
bases singulas, et quatuor cubitorum, latitudinis
et</em> <small>[Note: <nobr><sub></sub></nobr> Edit. <em>Trium,</em> ut et Vulgata.]</small> <em>quatuor cubitorum altitudinis. Et ipsum opus
basium interrasile erat,</em> id est intrinsecus cavum <small>[Note: <nobr><sub></sub></nobr> Ex cap 20.]</small>.
Multifarie multisque modis eadem nostrae salutis
sacramenta figurantur. Apostoli enim et apostolici
viri sicut per boves mare portantes designantur,
<nobr><sub></sub></nobr> et per bases quae portandis luteribus paratae erant,
figurantur; sic ipsi luteres spirituale lavacrum, sicut
et mare significabant. Siquidem juxta Paralipomenon,
omnia in eis, quae in holocaustum oblaturi
erant, lavabant <strong>(II Part. IV)</strong>. Holocaustum
autem Domini generaliter omnis multitudo electorum
intelligitur, qui baptizantur in Spiritu sancto
et igni. Sicut ergo sacerdotes qui in mari lavabantur,
significant eos qui per baptismum efficiuntur
summi sacerdotis consortes, scilicet Christi; ita et
holocausta eosdem significant, cum per ablutionem
baptismi gratia Spiritus sancti replentur. Lavatur
enim in lutere hostia, cum fidelis baptismo perfunditur.
<nobr><sub></sub></nobr> Offertur in holocaustum, cum impositione
manus episcopi donum sancti Spiritus accipit. Quatuor
cubitorum erat longitudo et latitudo basium;
quia praedicatores sive adversa mundi, et longitudinem
exsilii, et laborum praesentium foris tolerent,
sive cor in dilectione Dei et proximi interna
exsultatione dilatent, semper virtutibus student;
prudenter scilicet interna bona et mala discernentes,
fortiter adversa sustinentes, cor ab appetitu
voluptatum temperantes, justitiam in operatione
tenentes.</p>
<p>Sed et sculpturae erant inter juncturas, quibus
scilicet luterum tabulae sibi nectabantur, ut ex
quatuor scilicet vel quinque tabulis una fieret basis.
Quales autem sculpturas bases inter has juncturas,
<nobr><sub></sub></nobr> id est in suis lateribus ante et retro, dextera
et sinistra, et supra circulos quoque haberent,
aperit, dicens: <em>Inter coronulas et plectas, leones et
boves, et cherubim, et in juncturis similiter desuper.</em>
Tabulae ex quibus bases factae sunt, quadratae fuerunt,
in quibus formulae rotundae erant, quae coronulae
sive plectae appellantur, in quarum medio caelaturae
erant. Non erat plana ulla ex parte superficies
basis, sed undique mysticis sculpta figuris; quia sanctorum
mentes, imo universa eorum conversatio virtutum
gratia praetendit. Nec aliqua hora vacua praeterit,
in qua non vacent piis operibus, vel sermonibus,
vel cogitationibus. Coronulas in se sculptas habent,
cum ad ingressum perennis vitae infatigabili
<nobr><sub></sub></nobr> desiderio anhelant. Plectas habent, cum inter desideria
vitae coelestis quae sursum est, fraternae
charitatis quae juxta est, vincula non dissolvunt.
Habent inter coronulas et plectas leones, cum ita
ad speranda coelestia mentem erigunt, ita ad diligendos
proximos dilatant, ut quandoque errantes
qui sibi commissi sunt, aspere intueantur et corrigant.
Cum leonibus etiam boves habent, quando in
correctione asperitati mansuetudinem miscent. Ungulam
habere scissam non desinunt; quia discretionem
actionis et locutionis summopere custodiunt.
Semper ruminant; quia verba divinae lectionis
in ore volvere non cessant. Bene post coronas
et plectas, post leones et boves cherubim sculpti
esse memorantur, qui multitudinem scientiae scilicet
<nobr><sub></sub></nobr> Scripturarum significant; quia doctores fidelium
quanto studiosius divinae Scripturae insistunt,
tanto et in severitate discretionis qua peccantes
judicant, et in mansuetudine lenitatis qua poenitentibus
remittunt, timent judicium Dei, ne injuste
ligando aut solvendo, juste ipsi ligentur ab eo cujus
non potest errare judicium. <em>Et super leones et
boves quasi lora ex aere pendentia.</em> Per lora potestas
ligandi atque solvendi ostenditur, quae a Domino
Jesu Christo praelatis Ecclesiae in Petro et successoribus
ejus conceditur.</p>
<p>Iterum subjungit, dicens: <em>Et quatuor rotae per
bases singulas, et axes aerei, super quos bases erant;
et per quatuor partes quasi humeruli subter luterem
fusiles, contra se invicem respectantes,</em> ut illum portacent.
<nobr><sub></sub></nobr> Quatuor rotae quatuor Evangeliorum libri
sunt; quia, sicut volubilis rota citissime currit quo
ducitur, ita jubente Domino, per apostolos totum
mundum in brevi impleverunt. Et sicut rota impositum
currum a terra sublevat, et quo auriga dirigit,
portat; ita Evangeliorum libri electorum mentes
a terrenis ad coelestia suspendunt, et ad profectum
operationis vel mysterium praedicationis, quo
spiritualia gratia adjuvare voluerit, ducunt; quia
subditur: <em>Tales erant rotae, quales in curru solent
fieri.</em> Sic etiam legimus de sanctis: <em>Currus Dei
decem millibus multiplex, millia laetantium: Dominus
in iis</em> <strong>(Psal. LXVII)</strong>. Humeruli qui rotis antepositi
ne ab axibus dilabi possent, obsistebant, praeconia
sunt prophetarum, quibus evangelica et
<nobr><sub></sub></nobr> apostolica Scriptura, ne cui legentium in dubium
veniant, confirmantur. Unde dicitur: <em>Habemus firmiorem
propheticum sermonem cui benefacitis attendentes,
quasi lucernae in caliginoso loco</em> <strong>(II Pet. I)</strong>.
Axes rotarum qui bases portant, corda doctorum
sunt, quae evangelicis assidua praeceptis eos
ab imis sustollunt, et velut immissis rotis axes a
terra bases altius sublevant.</p>
<p>E contra os luteris intus erat versum; os unius
cubiti; fundus cubiti et dimidii erat, venter autem
quatuor cubitorum fuisse creditur, ut ad coelestia
nobis per baptismum iter patefactum esse doceret.
Et quod ex eo forinsecus apparebat, unius cubiti
erat totum rotundum propter unitatem videlicet
confessionis et fidei, qua omnes in confessione Patris,
<nobr><sub></sub></nobr> et Filii, et Spiritus sancti baptizantur. Unde
est illud: <em>Unus Dominus, una fides, unum baptisma,
Unus Deus et Pater omnium, qui est super omnia</em>
<strong>(Ephes IV)</strong>. Habebat etiam unum cubitum et dimidium,
propter perfectionem scilicet operis et meritum
contemplationis. Integer cubitus in lutere
perfectionem indicat actionis bonae, quam habent
sancti homines divinae gratiae opitulatione. In angulis
autem columnarum, id est in lateribus basium,
variae caelaturae erant, et media inter columnam
quadrata, non rotunda. Mediam inter columnam
dicit tabulam superiorem, quae sicut alia quadrata
erat, similiterque sculpta et in summitate sui habebat
rotunditatem unius et dimidii cubiti, in qua
<nobr><sub></sub></nobr> luter ponebatur. Rotae quoque uno cubitu et dimidio
mensurantur, quia Scriptura Evangelii, qualiter,
qui perfecti esse volunt, vivere debeant, ostendit,
et donum aeternae retributionis promittit. Bases
vero unum habebant cubitum, et semissem amplitudinis
in summitate sui, ubi luteres reciperent, quia
doctores et ministri lavacri opere quippe perfecti
in hac vita fulserunt, se [sed] luce contemplationis ex
parte finiti sunt. Unde dicitur: <em>Ex parte enim cognoscimus,
et ex parte prophetamus</em> <strong>(I Cor. XIII)</strong>.
Quadraginta batos capiebat luter unus. Quadragenarius
numerus magnam perfectionem significat,
quia quater deni quadraginta faciunt. Decem autem
sunt praecepta, quibus omnis nostra operatio in
lege Dei praefixa est Quatuor vero sunt Evangeliorum
<nobr><sub></sub></nobr> libri, in quibus per dispensationem Dominicae
incarnationis coelestis patriae nobis patefactus est
introitus. Et quia omnes qui ad mysterium baptismi
pertinent, cum fide et sacramentis Evangelii fructum
debent rectae operationis ostendere, singuli luteres,
in quibus holocausta lavabantur, quadraginta batos
capiebant.</p>
<p><em>Et constituit decem bases, quinque ad dexteram
partem templi, et quinque ad sinistram.</em> Dexteram
partem templi et sinistram non intus in ipso templo,
sed ante templum dicit ad orientalem plagam,
scilicet in atrio interiori, quod sacerdotum proprie
vocabatur. Quinque autem posuit ad dexteram partem
templi propter Judaeos, qui sole justitiae per
doctrinam legis antiquitus utebantur; et quinque
<nobr><sub></sub></nobr> ad sinistram propter nos, qui caeco diutius corde
adhaerebamus ei qui ait: <em>Ponam sedem meam ad
aquilonem, et ero similis Altissimo</em> <strong>(Isa. XIV)</strong>. Quasi
diceret: In illis cordibus requiescere desidero,
quae a luce veritatis et flamma divinae charitatis
aliena esse opto.</p>
<p>Mare autem positum est ad dexteram partem
templi in eodem atrio. Ingredientibus enim atrium
ab oriente, primo divertendum erat ad meridiem,
ubi mare in ipso angulo stabat ad lavandum sacerdotibus
paratum; deinde progredientibus intro, occurrebant
luteres ad lavandas hostias ab utraque
parte positi. Intra hos etiam basis erat aenea quinque
cubitorum longitudinis, et quinque cubitorum
<nobr><sub></sub></nobr> latitudinis, et trium cubitorum altitudinis, in qua
stans Salomon dedicabat templum.</p>
<p><em>Fecit quoque Hiram lebetes,</em> ollas scilicet aereas
ad suscipiendos cineres altaris; <em>Fecit et scutras,</em>
vasa videlicet aenea aequalis in fundo et ore amplitudinis
ad calefaciendum. Fecit <em>et hamulas,</em> vasa
scilicet ad offerenda vina <small>[Note: <nobr><sub></sub></nobr> Ex cap. 21.]</small>. Terra argillosa de
qua factae sunt formae ad fundenda vasa, Scripturam
significat, de qua regulam bene vivendi sumimus.
Quasi enim argilla ignibus indurata format vasa,
cum nobis Scriptura regulam justitiae quam sequamur,
ostendit <small>[Note: <nobr><sub></sub></nobr> Ex cap. 22.]</small>. Mensa aurea super quam ponebantur
panes, Scriptura est spirituali intelligentia
clara. De qua dicitur: <em>Parasti in conspectu meo
mensam</em> <strong>(Psal. XXII)</strong>. Panes propositionis sancti
<nobr><sub></sub></nobr> doctores sunt, quorum opera nobis vel verba ad
exemplum proposita in divinis paginis, qui bene
quaerit, invenit. Unde panes in Exodo <small>[Note: <nobr><sub></sub></nobr> Ita et in edit., sed melius <em>in Levitico</em> dixeris,
ubi cap. XXIV, 25, legitur: <em>Accipies . . . simlam, et
</em><nobr><sub></sub></nobr> <em>coques ex ea duodecim panes,</em> etc.]</small> duodecim
fieri praecepti sunt propter apostolos videlicet
duodecim, per quos Scriptura Novi Testamenti condita
est, et Veteris revelata mysteria. In verbis dierum
legimus, quod fecit Salomon mensas in templo,
quinque a dextris, et quinque a sinistris; in quibus
vasa Domini reponebant, scyphos videlicet, phialas,
thuribula, mortariola, thymiama, <strong>(II Paral.
IV)</strong> <small>[Note: <nobr><sub></sub></nobr> Ex cap. 23.]</small>. etc. Sicut ergo una mensa duodecim panibus
<nobr><sub></sub></nobr> onusta, unanimem Scripturae, qua pascimur, concordiam
auctoritate apostolica munitam significat;
ita decem mensae eloquia legis et prophetarum denuntiant,
quae nobis fidelium exempla quasi propositorum
in se vasorum Domini claritatem et miracula
proponunt. Mensae sunt quinae; quia lex tam
quinque libros Moysi quam quinque aetates saeculi
complectitur. Bis; quia post incarnationem Domini
utrique populo, Judaeo scilicet et gentili, committitur:
<em>Et statuit decem candelabra aurea, quinque ad
dexteram, et quinque ad sinistram contra oraculum
ex auro puro; et quasi lilii flores, et lucernas desuper
aureas</em> <small>[Note: <nobr><sub></sub></nobr> Ex cap. 24.]</small>. Quasi lilii flores flos videtur dicere,
quia suprema pars candelabrorum in modum repandi
lilii erat deformata. Lucernas aureas per quod
<nobr><sub></sub></nobr> continetur id quod continet, id est vascula aurea in
quibus oleum lucebat, designantur. Sicut mensae in
typo Scripturae ponuntur, quia panem verbi ministrant,
et vasa ferunt ministerii, id est justorum
nobis actus in exemplum proponunt; ita per candelabra
eadem figurantur, quia lucem sapientiae errantibus
proferunt. Unde Salomon: <em>Mandatum lucerna
est, et lex lux</em> <strong>(Prov. VI)</strong>. Unde David dicit: <em>Lucerna
pedibus meis verbum tuum, et lumen semitis meis</em>
<strong>(Psal. CXVIII)</strong>. Quod candelabra quinque a dextris,
quinque autem a sinistris, idem est quod supra de
mensis. Oraculum ubi erat arca, aditus patriae coelestis
est, ubi Christus in dextera Patris sedens,
paternorum utique conscius secretorum. Candelabra
contra oraculum notant, quod eloquia Dei ad habitationem
<nobr><sub></sub></nobr> supernae civitatis aspectant, ut ad eam
promerendam nos accendant.</p>
<p>Fecitque forcipes aureos, id est emunctoria quibus
emungebantur lucernae, ut reparatae in melius
lucerent. Significant emunctoria duo testamenta
quibus peccata purgantur, quaeque inter se sancti
Spiritus unione sociantur. Hydriae praecordia sanctorum
significant, aqua sapientiae et vino compunctionis
repleta. Fuscinulae quibus carnes praeparantur,
praedicatores insinuant, qui suis auditoribus
cibum intelligentiae administrant, quorum officium
est corpus et sanguinem fidelibus distribuere, infidelibus
vero abnegare. Phialae, doctores significant
plenos utilibus aquis. Mortariola sunt poenitentium
<nobr><sub></sub></nobr> labor passioque tolerantiae, quibus mortificantur
membra eorum super terram. Thuribula de auro
purissimo virtutes indicant operum, et orationes
sanctorum, quibus odor suavitatis ascendit ad Dominum
ex conscientia bona et fide non ficta <small>[Note: <nobr><sub></sub></nobr> Ex cap. 25.]</small> <strong>(I
Tim. I)</strong>. Cardines utrorumque ostiorum sensus et
corda sunt angelorum et sanctorum, quibus immobiliter
contemplationi et dilectioni Conditoris
adhaerent, ut eo ministerium sibi delegatum recte
compleant, quo a voluntate Domini nunquam oculos
avertunt.</p>
<p><nobr><sub></sub></nobr> <em>Et intulit Salomon quae sanctificaverat David
pater suus, aurum, et argentum, et vasa, reposuitque
ea in thesauris domus Domini.</em> Sanctificavit David
pater Salomonis argentum, cum Deus Pater eloquentes
gratia sui Spiritus ad loquendum verbum
Dei confortat; sanctificat aurum, cum naturali ingenio
praeditos ad intelligendum legem illuminat;
sanctificat etiam vasa, cum omnibus Ecclesiae filiis
sancti Spiritus gratiam largitur. Haec sanctificata
Salomon offert in templum, cum Dominus peracto
judicio doctorum et caeterorum fidelium coetum in
gaudium coelestis regni introducit.</p>
<p><em>Fecitque Salomon omnia vasa in domo Domini.</em>
Superius dixit, Hiram fecisse Salomoni omnia vasa,
nunc vero Scriptura subjungit eadem fecisse Salomon;
<nobr><sub></sub></nobr> quia videlicet Salomon fecit dictando, Hiram
operando. <em>In campestri regione Jordanis fudit rex
vasa templi Domini in argillosa terra</em> <small>[Note: <nobr><sub></sub></nobr> Ex cap. 21.]</small>. Non enim
aliter vasa electionis et misericordiae efficimur, nisi
ad baptismum ejus respicientes in tali flumine satagamus
ablui. Notandum autem, quod non tantum
in regione Jordanis, sed et in campestri regione
illius facta dicit eadem vasa; significans multiplicationem
fidelium, quae non solum in Judaea, sed
et in omnium regionum latitudine erat futura secundum
illud: <em>Gaudebunt campi, et omnia, quae in
eis sunt</em> <strong>(Psal. XCV)</strong>. Fudit ergo rex vasa domus Domini
in campestri regione Jordanis; quia Christus
baptismum salutis, de quo vasa misericordiae faceret,
per totam mundi latitudinem implevit.</p>
<p><nobr><sub></sub></nobr> Solemnitas quam fecit Salomon et omnis Israel,
significat gaudium sanctorum quod cum Christo vero
et pacifico rege perpetualiter habent. Emath interpretatur
<em>Domini veritas.</em> Rivus sive torrens Aegypti
significat mortem temporalem, quam in Aegypto
consistens, id est in tenebris hujus mundi, nullus
evadere potest. Omnis ergo Israel a rivo Aegypti
usque Emath festum celebrat cum Salomone, quando
sancti post finem praesentis vitae veraciter aeternis
gaudiis cum Domino Jesu Christo perfruuntur.</p>
<p>Templum Domini sancta Ecclesia est juxta illud:
<em>Templum Domini sanctum est, quod estis vos</em> <strong>(I Cor.
III)</strong>. Hanc dedicavit rex Christus, cum eam sanguine
suo mundavit a peccatorum sordibus. Hanc dedicant
<nobr><sub></sub></nobr> et filii Israel, cum fideles secundum donum sibi
collatum verbo praedicationis et virtutum operibus
proximis suis prosunt.</p>
<p>Quid est quod Salomon sanctificavit medium
atrii, offerens illi holocausta, quia altare aeneum
quod erat ante fores templi, non poterat capere
totum; nisi quod Christus, quae in lege propter infirmitatem
populi perfici non poterant, nunc in
Ecclesia pleniter gerit? Ipse est enim atrium domus
Domini, quia per ipsum ingressus patet in Jerusalem
coelestem. Quia ergo holocausta et sacrificia in
altari typico non poterant offerri, eo quod omnia
ibi figuraliter fiebant, rex noster erexit altare fidei
<nobr><sub></sub></nobr> in Ecclesia, in quo holocausta et sacrificia quotidie
spiritualiter offeruntur. Hinc est quod Dominus ait
per Isaiam: <em>Holocausta et sanguinem victimarum,
hircorum et taurorum nolui</em> <strong>(Isa. I)</strong>.</p>
<p>Tulerunt sacerdotes arcam Domini, et tabernaculum
foederis, et omnia vasa sanctuarii, quae erant
in tabernaculo, et intulerunt arcam in oraculum
templi in Sanctum sanctorum subter alas cherubim.
Moyses fecit duos cherubim aureos quos posuit in
propitiatorio, quod erat super arcam <strong>(Exod. XXV)</strong>:
Salomon vero addidit duos majores, sub quorum
alis nunc dicitur arcam posuisse cum propitiatorio,
et duobus cherubim prioribus. Domus templi exterior
peregrinantem Ecclesiam, Sancta sanctorum
supernae patriae felicitatem designant. Illata in Sancta
<nobr><sub></sub></nobr> sanctorum arca assumptam Christi humanitatem
intra velum regiae coelestis inductam demonstrat.</p>
<p>Vectes quibus arca portabatur, praedicatores sunt,
per quos Christus mundo innotuit. Apparebant summitates
vectium ante oraculum non semper, sed
cum ostia oraculi aperirentur; neque omnibus, sed
his solum qui propius accedentes, attentius interiora
satagebant intueri. Vectes sunt in oraculo
conditi, quia electi qui excesserunt, nunc sunt in
abscondito vultus Dei. Quod tamen summitates vectium
aperto oraculo, his qui appropiant, videntur,
cum perfectioribus oraculum cordis purificantibus
Dei gratia aliquid extremum de supernorum gaudio
<nobr><sub></sub></nobr> contemplandum donaverit, quia his qui paulo longius
recesserint, id est mente exterius vagantibus,
contemplatio minime conceditur.</p>
<p>Erat in arca urna aurea habens manna; quia in
homine Christo <em>habitat omnis plenitudo divinitatis
corporaliter</em> <strong>(Coloss. II)</strong>. Erat et virga Aaron quae
excisa denuo floruerat; quia potestas judicandi
penes eum est, cujus judicium in humilitate videbatur
esse sublatum. Erant et tabulae testamenti, quia
in illo sunt <em>omnes thesauri sapientiae et scientiae Dei
absconditi</em> <strong>(ibid.)</strong>. Adhaerebant ei vectes quibus
portabatur; quia doctores qui laborant in verbo
nunc praesenti visione congaudent gloria Christi.
Unde Paulus: <em>Cupio dissolvi, et esse cum Christo</em>
<nobr><sub></sub></nobr> <strong>(Phil. I)</strong>. Ipsa arca qualis et quomodo esset posita,
solis eis qui oraculum intrassent, videre licebat;
quia soli supernae patriae cives gloriam inibi Redemptoris
plene contuentur.</p>
<p>Nebula domum Domini, id est Synagogam, implevit;
quia eorum mentes infidelitatis caligo replevit.
Et sacerdotes propter nebulam ministrare
non poterant; quia dum mysticos sensus litterae
velamine coopertos, et nativitatis Christi sacramenta
investigare despiciunt; debitum fidei ministerium
per erroris sui nebulam perdiderunt; ita ut
exigentibus meritis non agnoscant cultum credulitatis.</p>
<p><nobr><sub></sub></nobr> Classis Salomonis Ecclesia est Christi, quae in
mari mundi posita studium impendit thesauros
scientiae et sapientiae, opesque virtutum acquirere.
Ibi sunt servi Hiram nautici et gnari maris cum
servis Salomonis, dum gentiles saeculari scientia
et sapientia eruditi, cum his qui in lege Moysi periti
sunt, in unitate fidei sociantur. Hos Salomon
noster, id est Christus, in Ophir, quae interpretatur
<em>infirmans,</em> id est in vilitatem mittit, ut sumptum
inde aurum, sensum videlicet pretiosum sibi deferant.
Quantum? Quadraginta scilicet triginta talenta,
id est historiam, allegoriam, tropologiam,
et anagogen in duobus Testamentis. Ophir nomen
est provinciae in India, ab Ophir uno videlicet de
posteris Heber nominatae, quae et terra aurea appellatur,
<nobr><sub></sub></nobr> eo quod montes aureos habeat, qui a leonibus et
saevissimis bestiis incoluntur, ad quos nullus aliter
accedere audet, nisi stans juxta littus, terram
quam unguibus leonum effossam invenerit, in suam
navem recipit, ut si bestiae eos senserint, facile in
mari recipiantur.</p>
<p>Volo etiam vos, dilectissimi fratres, scire, quia
tabernaculum quod plebs Hebraea in eremo condidit,
hujus spiritualis domus figura fuit. Sed quia tabernaculum
in itinere quo ad terram promissionis veniebant,
haec in ipsa aedificabatur civitate Jerusalem,
illud ut de loco ad locum crebro ministerio Levitarum,
portatum tandem in terram promissionis inducitur,
haec ut mox in patria ipsa, et in civitate regia constructa,
inviolabili semper fundamento consisteret, donec
<nobr><sub></sub></nobr> inditum sibi figurarum coelestium munus impleret;
potest in illo tabernaculo praesentis Ecclesiae
labor et exsilium, in hac autem domo futura quies
et beatitudo figurari. Vel quia illud a solis filiis
Israel, haec a proselytis etiam et gentibus facta
est; possunt principaliter in tabernaculo Patres veteris
testamenti et antiquus Dei populus: in hac vero
congregata de gentibus Ecclesia exprimi; quamvis
utrumque aedificium enucleatius discussum, et labores
praesentis Ecclesiae quotidianos et praemia
aeterna, in futura gaudia regni coelestis, electionem
primitivae Ecclesiae, et salutem omnium gentium in
Christo multimodis ostendat figurari.</p>
<p>Igitur, fratres charissimi, templum illud manufactum
<nobr><sub></sub></nobr> in figura Jesu Christi et omnium nostrum,
id est capitis et membrorum a Salomone fuit conditum.
Ad spiritualis ergo templi aedificium pertinetis,
dum recte credendo, et bona operando, Christi
membra estis. Cum enim vos ad templi aedificium
dico pertinere, non tamen ad illud quod Nabuzardan
servus regis Babylonis succendit et thesauris
spoliavit <strong>(IV Reg. XXV)</strong>, sed ad illud quod
Deus Pater ante omnia saecula in dilectissimo sibique
coaeterno Filio suo Jesu Christo in coelesti
Jerusalem, facere decrevit. Unde est illud: <em>Jerusalem
quae aedificatur ut civitas,</em> etc. <strong>(Psal. CXXI.)</strong> Et
iterum: <em>Jerusalem civitas regis magni</em> <strong>(Psal. XLVII)</strong>.
Ad illud ergo vos, dilectissimi, volo et desidero
pertinere, in cujus interiori domo, id est in Sanctis
<nobr><sub></sub></nobr> sanctorum collocata est arca, id est Dei Filius, in
quo foedus pacis apud Patrem habemus. Manna
etiam in arca habetur; quia in Christo sunt omnes
thesauri sapientiae et scientiae Dei <strong>(Coloss. II)</strong>. Ipsi
etiam virga Aaron quae floruerat, est commissa, scilicet
potestas a Deo regendi Israeliticam plebem,
imo universam Ecclesiam in saecula. Idem etiam
Dei Filius post resurrectionem suam ascendens in
coelum semel introivit in ipsum non manufactum,
spirituale videlicet templum, constitutus a Deo judex
vivorum et mortuorum. Ad hoc etiam templum
angelos pertinere existimamus. . . . . . . . . . .
. . . . . . . . . . . . . . . . in interiori parte ejusdem
templi, ante faciem videlicet ipsius summi
pontificis Jesu Christi; quia semper ad ministerium
<nobr><sub></sub></nobr> illius sunt parati. Sic pedibus erectis stant, et oculos
in propitiatorio, hoc est in ipso defigunt; sic suam
perpetuo innocentiam conservant: sic de sanctarum
animarum beatitudine in coelis exsultant, ut nobis
quos etiam adhuc in terris peregrinari conspiciunt,
opem ferre non desinant, donec ad coelestiam
patriam, Deo jubente, nos perducant.</p>
<p>Moneo igitur vos, dilectissimi, ut studium sacris
sedulo impendatis Scripturis; quatenus hos Cherubim,
qui <em>multitudo scientiae</em> interpretantur, imitari
valeatis. In divinis quippe Scripturis multitudinem
scientiae invenietis, si diligenter quaesieritis, qua
spiritualiter inebriati, terrena despicere, coelestia
amare, transitoria vilipendere, aeterna concupiscere,
ad ultimum vero oculos mentis in propitiatorio, hoc
<nobr><sub></sub></nobr> est in Christo, sine intermissione defigere possitis.
De hoc propitiatorio ait Joannes: <em>Advocatum habemus
apud Patrem, Jesum Christum justum; et ipse
est propitiatio pro peccatis nostris</em> <strong>(Joan. II)</strong>. Et Paulus
apostolus: <em>Non enim in manufactis sanctis templis
Jesus introivit exemplaria verorum; sed in ipsum
coelum, ut appareat nunc vultui Dei pro nobis</em> <strong>(Hebr.
IX)</strong>. Cherubim Dei, eos confirmante gratia, perpetuo
in sua perseverant innocentia. Sic et vos, dilectissimi,
pactum quod cum Deo pepigistis, sive in die
baptismatis, sive etiam in susceptione ordinis, jugiter
ac fideliter operibus conservate bonis. Castitatem
etiam custodite tam mentis quam corporis,
quae Deo est acceptabilis, et angelicae vitae imitatrix;
<nobr><sub></sub></nobr> quia in carne praeter carnem vivere, non
terrena vita est, sed coelestis. Castitas quoque
longa et humilis praemium consecutura est aeternae
beatitudinis, ita tamen si in proposito perseveraverit
usque in diem mortis <strong>(Matth. X)</strong>. Ubi etiam
caro jam a concubitu non potest esse integra, sit
virgo in fide conscientia. Nulla igitur vobis charissimi,
inordinata cogitatio aliquid illicitum suggerat,
nulla immunditia polluat, non luxuria reos
constituat, non cupiditas in amorem terrenarum
rerum animum accendat, non iracundia proximos
laedat, non elatio mentem in superbiam elevet, non
injuria a proximis illata perturbet, non simulatio
ante oculos hominum sanctitatem praetendat, non
hypocrisis coram Deo culpabiles reddat, non malitia
<nobr><sub></sub></nobr> locum in coelesti curia tollat, nulla perversitas vos
a societate supernorum civium velut indignos repellat.
Sic etiam Cherubim de sanctarum animarum
beatitudine in coelis exsultant, ut nobis quos adhuc
in terris peregrinari conspiciunt, opem ferre non
desistant.</p>
<p>Horum itaque, dilectissimi, beatorum spirituum,
scilicet cherubim, exempla ante mentis oculis saepe
reducite, et quod illi perfecte in coelis agunt sine intermissione,
vos, dictante charitate, in terris pro
modulo vestro agite. Vosmetipsos ergo cum Dei
juvamine a peccati contagione custodite, et pro
totius mundi ac proximorum salute studiose Domino
preces fundite. Pro cunctis etiam fidelibus defunctis
qui adhuc retinentur in poenarum receptaculis,
<nobr><sub></sub></nobr> moneo ut orationes, sacrificia, suspiria, et
lacrymas Deo offeratis, quatenus intercessu vestrae
compassionis de amarissimis erepti poenis, mereantur
<nobr><sub></sub></nobr> transire ad loca refrigerii lucis et pacis. Nec
in hoc solummodo contentos vos esse volo; sed ut
pro eis etiam gratiarum actiones persolvatis Domino,
qui jam ab eo sunt collocati in coeli palatio.
Sic ergo de vestro profectu solliciti esse debetis,
ut tamen proximorum salutem non negligatis. Nulli
malum quod non vultis pati, inferatis; nulli bonum
quod vobis fieri desideratis, facere recusetis. Deum
super omnia diligite, proximos sicut vosmetipsos
in Deo amate, inimicos propter Deum patienter
tolerate, oculos mentis ad coelestem patriam cum
omni devotione erigite, atque ut aliquando ad illam
possitis attingere, summo studio cum lacrymis orationes
fundite; ad quam vos perducere dignetur
ille qui per eumdem dilectissimum Filium suum
<nobr><sub></sub></nobr> Dominum nostrum Jesum Christum de vivis et electis
lapidibus aeternum majestati suae ante saecula
disposuit condere templum. Amen.</p>
<br> <h4><center>SERMO TERTIUS.
AD FRATRES, UT NON HABEANT PROPRIUM. </center></h4><nobr><sub></sub></nobr> 
<p><nobr><sub></sub></nobr> Fratres charissimi, quia per Dei gratiam ad componendum
atque ad emendandum mores vestri ordinis,
in unum convenistis; dignum est, ut ad memoriam
reducatis ea, quae Deo et abbati vestro promisistis,
<nobr><sub></sub></nobr> quando primum ad ordinem venistis. Cum
primum ante abbatem praesentati fuistis, ipso interrogante
tria sunt, quae vos Deo implere vovistis,
videlicet obedientiam, castitatem, et ut proprium
non haberetis. Dignum valde fuit, dilectissimi, quod
Deo obedientiam et castitatem promisistis, quia
sine illis Deo nequaquam placere poteratis; et ideo
si placet, de singulis, et primum de obedientia, aliquid
dicamus vobis. Obedientia est virtus, quae caeteras
virtutes menti inserit, insertasque custodit <small>[Note: <nobr><sub></sub></nobr> Ex Greg. lib. XXXV <em>Mor.</em> c. 15, n. 28.]</small>.
De qua Paulus ait: <em>Fratres, obedite praepositis vestris,
et subjacete eis; ipsi enim pervigilant quasi rationem
reddituri pro animabus vestris</em> <strong>(Hebr. XIII)</strong>. Unde Salomon
dicit: <em>Vir obediens loquitur victorias</em> <strong>(Prov.
<nobr><sub></sub></nobr> XXI)</strong>. Revera vir obediens victorias loquitur, quia
semetipsum vincit, dum alienam voluntatem propriae
voluntati anteponit. Sic et nos, dum abbati
nostro humiliter obedimus, nosmetipsos in corde
superamus. Unde etiam Samuel propheta loquitur
dicens: <em>Melior est obedientia quam victimae; et auscultare
magis quam offerre adipem arietum. Quoniam
quasi peccatum ariolandi est repugnare; et quasi
scelus idololatriae, nolle acquiescere</em> <strong>(I Reg. XV)</strong>. Revera
melior est obedientia quam victimae, quia per victimas
aliena caro mactatur, per obedientiam vero
propria voluntas restringitur. <small>[Note: <nobr><sub></sub></nobr> Ex Isid., lib. VIII.]</small> Arioli sunt, qui
<nobr><sub></sub></nobr> circa aras idolorum nefarias preces emittunt, et
nefanda sacrificia daemonibus offerunt. Idololatria
vero est servitus idolorum <small>[Note: <nobr><sub></sub></nobr> <em>Etym.,</em> cap. 9 et 11.]</small>. <em>Latria</em> enim Graece,
Latine <em>servitus</em> dicitur. Hoc est ergo summum
<nobr><sub></sub></nobr> malum, cum servi Dei in monasterio positi per
inobedientiam incurrunt peccatum ariolandi. Mihi
videtur grande malum esse in monasterio videlicet
servos Dei sub habitu religionis vivere, et per inobedientiam
atque contumaciam scelus idololatriae
committere. Magna miseria est, quando viri religiosi
per iter virtutum descendunt in infernum.
Haec est maxima infelicitas, quando viri ecclesiastici
per inobedientiam sub habitu religionis periculum
incurrunt aeternae damnationis.</p>
<p>Audiamus etiam Paulum apostolum dicentem:
<em>Sicut per inobedientiam unius hominis,</em> scilicet Adae,
<em>peccatores constituti sunt multi; ita et per obedientiam
unius hominis,</em> scilicet Christi <em>justi constituuntur
</em><nobr><sub></sub></nobr> <em>multi</em> <strong>(Rom. V)</strong>. Et sicut per inobedientiam unius
hominis multi descenderunt in infernum, ita et per
obedientiam unius hominis multi ascenderunt, et
sunt ascensuri in coelum. Sic etiam de Domino nostro
Jesu Christo legitur: <em>Christus factus est pro nobis obediens</em>
Patri <em>usque ad mortem</em> <strong>(Philipp. II)</strong>. Si ergo Jesus
Christus, rex coelorum ac terrae, dignatus est obedire
usque ad mortem Deo Patri, cur homo miserrimus
in monasterio positus dedignatur obedire suo abbati?
Et si Dominus noster Jesus Christus, qui est
verus rex gloriae, Deo Patri usque ad mortem obedivit,
cur homo mortalis et cibus vermium praecepta
<nobr><sub></sub></nobr> sui abbatis contemnit? Quare, nisi quia non
sequitur Christum, ut cum eo ascendat in coelum,
sed sequitur Adam ut cum eo per inobedientiam
descendat in infernum? Quare non vult obedire
suo abbati, nisi quia contemnit Christum, et sequitur
diabolum? Sic Dominus in Evangelio servis
suis dicit, quibus Ecclesiam suam regendam commisit:
<em>Qui vos audit, me audit; et qui vos spernit,
me spernit</em> <strong>(Luc. X)</strong>. Ac si diceret: Qui vobis est
obediens, et mihi obediens est, et qui vos despicit,
me despicit. Igitur, dilectissimi fratres, hanc sententiam
Domini nostri Jesu Christi ad mentem reducite,
et eam sedula intentione recogitate, quia
quicunque in monasterio inobediens est abbati suo,
non solum inobediens est abbati, sed et Christo.
<nobr><sub></sub></nobr> Et quicunque despicit praelatum suum, non solum
despicit praelatum, sed et Christum.</p>
<p>Fratres mei, secundo loco, Deo et abbati vestro
castitatem promisistis, cum primum ad monasterium
venistis; quam nisi custodistis, in vacuum in omnibus
operibus vestris laborastis. Si castitatem non
custodistis a die, qua eam Deo et abbati vestro promisistis,
in vanum omne tempus vitae vestrae expendistis.
Quicunque Deo et abbati suo castitatem
promisit, si eam mente et corpore non custodierit,
reliogiosus esse non poterit, nisi hoc per asperrimam
poenitentiam emendaverit. Quare? Quia per
unum malum multa bona pereunt. Per unam culpam
multae justitiae annihilantur. Per unam iniquitatem
multa bona possunt subverti. Malum mistum bonis
<nobr><sub></sub></nobr> contaminat plurima. Parum fellis in amaritudinem
convertit dulcedinem mellis. Parum ignis <em>magnam
silvam incendit</em> <strong>(Jac. III)</strong>. <em>Modicum fermentum totam
massam corrumpit</em> <strong>(I Cor. V)</strong>. Unde Scriptura
dicit: <em>Qui in uno peccaverit, factus est omnium reus</em>
<strong>(Jac. II)</strong>, scilicet quantum ad vitam aeternam. Quasi
enim si omnibus peccatis esset involutus, ita si in
uno tantum maneat, aeternae vitae januam non intrabit.
Sic homo per unum peccatum condemnari
poterit, nisi illud per asperrimam poenitentiam
emendaverit; et maxime per fornicationem, quia
sine castitate nullum opus perfectum, sine castitate
nullum opus magnum. Unde beatus Gregorius
dicit <small>[Note: <nobr><sub></sub></nobr> Hom. 13, <em>in Evang.</em>]</small>: Nec castitas magna est sine bono
<nobr><sub></sub></nobr> opere, nec opus bonum est aliquid sine castitate.
Amanda est ergo castitatis pulchritudo <small>[Note: <nobr><sub></sub></nobr> Isidor., lib. II <em>Sentent,</em> c. 40.]</small>. Castitas
fructus est suavitatis. Castitas est inviolata
virtus sanctorum. Castitas est securitas mentis, et
sanitas corporis. Castitas Deo est amabilis et omnibus
sanctis. De qua scriptum est, quia <em>sine castimonia
nemo videbit Deum</em> <strong>(Hebr. XII)</strong>. Unde venerabilis
Beda in quadam homilia. Nemo in die resurrectionis,
nisi illi qui sunt casti corpore, ad
coelos poterunt sublevari; nemo post resurrectionem,
nisi illi qui sunt mundi corde, essentiam divinae
majestatis poterunt intueri.</p>
<p>Tertio loco Deo promisistis, ne proprium haberetis.
<nobr><sub></sub></nobr> Multis modis diabolus in acquirendo plurima
sollicitat, qui in modicis et paucis contenti esse
promiserant. Multi de saeculari vita ad Deum convertuntur,
et monasterium ingrediuntur, atque omnes
divitias suas libenter pauperibus et monasteriis
tradunt, ac deinceps in omni vita sua magis paupertatem
quam divitias diligunt, sicut sancti apostoli
fecerunt. Plerique etiam saeculares ad Deum
in monasterio convertuntur, et de rebus monasterii
fraudem vel furtum facere praesumunt, sicut
Judas traditor fecit, de quo legitur, quia loculos
habebat, et ea, quae in communi mittebantur, abscondebat
et furabatur. Nonnulli etiam de saeculo ad
monasterium veniunt, et de divitiis suis, quas in saeculo
habuerunt, unam partem sibi retinent et abscondunt,
<nobr><sub></sub></nobr> temporalem pertimescentes inopiam, alteram
vero secum monasterio tradunt, sicut Ananias
et Saphira fecerunt, de quibus nimirum scriptum
est, quia agrum vendiderunt, et de pretio illius
quamdam partem ante pedes apostolorum posuerunt,
quamdam vero absconderunt <strong>(Act. V)</strong>. Quidam etiam
pauperes de saeculari vita ad monasterium veniunt,
et quamvis in saeculo pauperes fuerunt, tamen in
monasterio divites fieri volunt, sicut fecit Giezi discipulus
Elisei. Cui dixit Eliseus: Quia post Naaman
cucurristi, et divitias ab eo accepisti, in perpetuum
lepra Naaman adhaerebit tibi <strong>(IV Reg. V)</strong>. Quicunque
ergo propter Deum omnia quae in hoc mundo
sunt, despiciunt, sicut sancti apostoli fecerunt,
cum eisdem apostolis laetabuntur, et remunerabuntur
<nobr><sub></sub></nobr> in perpetuum. De quibus ait Dominus in Evangelio:
<em>Beati pauperes spiritu; quoniam ipsorum est
regnum coelorum</em> <strong>(Matth. V)</strong>. Ille vero, qui de saeculo
ad monasterium transit, et de rebus monasterii
fraudem vel furtum facit, Judas est, et cum Juda
poenam in inferno sustinebit. Qui autem de saeculari
vita ad Domini servitium convertuntur, si ex his,
quae in saeculo habuerunt, partim sibi reservant,
partim distribuunt, sententiam maledictionis cum
Anania et Saphira portabunt. Qui autem de saeculo
ad monasterium venit, si divitias, quas in saeculo
habere non potuit, in monasterio voluerit, sine
dubio lepra Giezi adherebit ei, et quod Giezi passus
est in corpore, iste patietur in anima. Illis ergo,
<nobr><sub></sub></nobr> qui in veritate propter Deum, more apostolorum,
omnia, quae in hoc mundo sunt, despiciunt, convenit
illud Psalmistae dicentis: <em>Mihi autem adhaerere
Deo bonum est; ponere in Domino Deo spem
meam</em> <strong>(Psal. LXXII)</strong>. Et illud: <em>Jacta cogitatum tuum
in Domino et ipse te enutriet</em> <strong>(Psal. LIV)</strong>. Judae vero
et sequacibus ejus dicitur: <em>Ascendunt usque ad coelos,
et descendunt usque ab abyssos; anima eorum in
malis tabescebat</em> <strong>(Psal. CVI)</strong>. Ananiae autem et suis
similibus pertinet illud: <em>Qui confidunt in virtute sua,
et in multitudine divitiarum suarum gloriantur</em> <strong>(Psal.
XLVIII)</strong>. Giezi et sociis ejus congruit illud: <em>Ecce
homo qui non posuit Deum adjutorem suum; sed
</em><nobr><sub></sub></nobr> <em>speravit in multitudine divitiarum suarum, et praevaluit
in vanitate sua</em> <strong>(Psal. LI)</strong>.</p>
<p>Sed ecce, fratres charissimi, dum aliorum peccata
tanto studio perscrutamur, timeamus ne
oculos divinae majestatis offendamus. Dignum est
ergo, ut nos, qui tanta cura festucas in oculis
aliorum conspicimus, de oculis nostris trabes ejicere
festinemus <strong>(Matth. VII)</strong>. Quid ergo nobis inter
haec agendum? Illud videlicet quod ait Psalmista:
<em>Vovete, et reddite Domino Deo vestro</em> <strong>(Psal. LXV)</strong>;
alioquin <em>multo melius esset non vovere, quam post
votum promissa non solvere</em> <strong>(Eccli. V)</strong>. Quare? Quia,
sicut ait beatus Isidorus <small>[Note: <nobr><sub></sub></nobr> Lib. II <em>Synonym.,</em> De voto.]</small>, inter infideles inveniendi
<nobr><sub></sub></nobr> sunt, qui bona, quae Deo voverunt, non impleverunt.
Igitur, fratres dilectissimi, ad vosmetipsos
introrsus reddite, et si ea quae Deo promisistis, vos
opere inveneritis implevisse, Deo gratias agite. Si
autem in his, quae Deo vovistis, vos transgressores
et negligentes cognoveritis esse, per puras orationes
et quotidianas lacrymas ab omnipotenti Jesu
Christo veniam postulate, quatenus in die districti
judicii sui non permittat vos cum infidelibus perire,
sed cum electis suis ad regnum coelorum vos
dignetur perducere, qui cum eodem Patre et Spiritu
sancto in Trinitate perfecta vivit et regnat Deus
per omnia saecula saeculorum. Amen.</p>
<br> <h4><center>SERMO QUARTUS.
DE PRAELATIS ECCLESIAE. </center></h4><nobr><sub></sub></nobr> 
<p><nobr><sub></sub></nobr> Hispaniarum doctor Isidorus vir in omni locutionis
genere formatus, ut imperito doctoque secundum
qualitatem sermonis existeret aptus, ad
eruditionem sacerdotum inter caetera sic est locutus
<small>[Note: <nobr><sub></sub></nobr> Lib. III <em>Sent.,</em> cap. 35]</small>: Sicut peccatores et iniqui ministerium
sacerdotale suscipere prohibentur, ita indocti et
imperiti a tali officio retrahuntur. Illi male vivendo
suis pravis exemplis vitam bonorum corrumpunt,
isti vero per ignorantiam iniquos corrigere nesciunt.
Quomodo enim docere poterunt, quod ipsi
non didicerunt? <small>[Note: <nobr><sub></sub></nobr> Cap. 36.]</small> Desinat ergo locum docendi
suscipere, qui nescit docere. Unusquisque igitur
doctor et bonae actionis et bonae praedicationis habere
debet studium, quia alterum sine altero inutilem
facit et imperfectum. Oportet igitur praelatum
<nobr><sub></sub></nobr> cum omni instantia dulcedinem et suavitatem Dei
annuntiare subditis, eosque suis ad bene operandum
sollicitare exemplis, et frequenter dulcibus admonere
verbis, ut recte possit computari in sanctae Ecclesiae
membris, sicut sponsus, scilicet Christus, sub
persona sponsae eidem Ecclesiae loquitur in Canticis</p>
<p><em>Favus distillans labia tua sponsa, mel et lac sub
lingua tua</em> <strong>(Cant. IV)</strong>. <small>[Note: <nobr><sub></sub></nobr> Ex Greg., in hunc loc., cur sanctus praedict.
favo comparatus.]</small> Praedicatores Ecclesiae
bene labia sponsae esse dicuntur, quia per eos populis
loquitur et per eos parvuli quique ad fidem
erudiuntur, dum per eos occulta Scripturae quasi
cordis latentia manifestantur. In favo autem mel
latet, et cera patet. Recte ergo labia sponsae, id
est sanctae Ecclesiae, favus vocantur, quia dum in
carnis fragilitate sapientia magna habetur, quasi
<nobr><sub></sub></nobr> mel in cera absconditur. Quando vero electus quisque
praedicat, quando coelestia gaudia nescientibus
revelat; tunc favus distillat, quia quanta dulcedo
sapientiae in corde lateat, per oris fragilitatem audientibus
manifestat. Unde scriptum est: <em>Habemus
thesaurum istud in vasis fictilibus</em> <strong>(II Cor. IV)</strong>.
Ideo subditur: mel et lac sub lingua tua. Nimirum
<nobr><sub></sub></nobr> falsi praedicatores mel in lingua portant. Quod sub
lingua non habent, quia coelestia gaudia aliquando
praedicant tanquam veri essent, cum ipsi terrestria
bona totis desideriis appetant. Sancta vero mens in
lingua mel praetendit, quia sapientiae dulcedinem loquendo
aliis ostendit, quam veraciter praedicans audientes
tanquam mellis dulcedine reficit. Bonus pastor
lac sub lingua gerit, quia congruenti sibi doctrina
parvulos quosque in Ecclesia nutrit. Sub lingua
autem haec omnia sibi ipsi reservat, quia internam
dulcedinem assidue secum portat. Dum enim
terrena abjicit, dum vitiorum amaritudinem respuit;
in interioribus sapientiae dulcedine se pascit, quae
robur colligit, ut ad aeterna gradiens in labore viae
lacescere non possit.</p>
<p><nobr><sub></sub></nobr> Hujusmodi praedicando prudens pastor in cordibus
subjectorum dulcedinem et suavitatem Dei infundit,
eosque exemplis bonae actionis ad coelestia
desideranda sustollit. Nimirum ille est prudens pastor,
qui super gregem sibi commissum sollicite
vigilat; quia dum se et oves ex omni parte prudenter
circumspectat, hostiles insidias declinat. Audiat
igitur negligens pastor, quid sibi et prudenti pastori
Dominus loquitur: <em>Bonus,</em> inquit, <em>pastor animam
suam pro ovibus ponit; mercenarius autem fugit</em>
<strong>(Joan. X)</strong>. Animam pro ovibus suis ponit, qui periculosum
regiminis ascendens locum, clauso silentii
ostio, gregem claustralium fratrum in pace custodit.
Animam pro ovibus ponit, qui solus inter mundana
<nobr><sub></sub></nobr> pericula exteriora negotia procurans, necessaria
et utilia fratribus quaerit. Animam ponit, qui
ad sustinenda jurgia rei familiaris solus exit et
inter adulantium ac detrahentium linguas medius
incedit, pro infirmis laborat, et laborantes pascit,
consolatur pusillanimes, et cum superbis increpando
contendit. Talis pastor cum Christo et per Christum
potest dicere: <em>Cognosco meas, et cognoscunt me
</em><nobr><sub></sub></nobr> <em>meae</em> <strong>(Joan. X)</strong>. Cogroscunt oves pastorem, quem saepe
vident praesentem, quem subjectis fratribus familiaritas
facit notum, quem beneficia reddunt amicum.
Cognoscunt fratres praelatum, quia sive per charitatem
tolerando, sive per zelum justitiae castigando,
sive exterius necessaria ministrando, sese eis reddit
in omnibus utilem atque benignum. Subjecti
praelatum cognoscunt, dum eis sicut pater filiis necessaria
praesentis vitae praeparat, et sicut magister
spiritalia praedicat. Oves vero pastor cognoscit, dum
subditorum mores et actus diligenter attendit. Unde
scriptum est: <em>Considera diligenter vultum pecoris
tui</em> <strong>(Prov. XXVII)</strong>. Vultum pecoris considerat, qui,
quid singuli subjectorum possint, non ignorat. Vultum
pecoris sui diligenter inspicit, qui qualitates,
<nobr><sub></sub></nobr> et actus, ac possibilitates fratrum quorum ad se
pertinet cura, studiose perquirit. Cui per confessionem
corda subjectorum sunt manifesta, per circuitionem
nota sunt opera; per experimentum quid
possint, per effectum quid velint, ratio demonstrat:
<em>Et vocem,</em> inquit, <em>meam audient</em> <strong>(Joan. X)</strong>.</p>
<p>Tres sunt pastoris voces: suavis scilicet, dulcis,
et alta. Vox suavis pertinet ad infirmum, dulcis ad
morientem, alta pertinet ad surdum, id est ad inobedientem.
Infirmus est qui tentatur. Qui vero de
misericordia Dei desperat, moritur. Surdus est, qui
non audit, id est qui obedire contemnit. Quandoque
infirmus, id est qui in tentationibus est positus,
audit suavem magistri vocem consolationis; audit qui
<nobr><sub></sub></nobr> prae magnitudine peccatorum de misericordia Dei desperat,
vocem obsecrationis; audit surdus, id est inobediens,
altam, id est asperam vocem increpationis.</p>
<p>Iterum dicitur: <em>Et sequuntur me meae:</em> Oves pastorem
sequuntur. Quem pastorem sequuntur oves?
Bonum sive malum. Quo sequuntur illum? Quocunque
ipse praecedit. Si bonus est pastor, oves sequuntur
illum ad vitam; si autem malus est, sequuntur
eum ad mortem. <em>Si autem caecus caecum
sequatur, ambo in foveam cadunt</em> <strong>(Matth. XV)</strong>. Quomodo
bonus pastor vadit ante oves? Vita videlicet
et doctrina. Quando bene vivit et recte docet ecclesiasticus
doctor, tunc fit unum ovile, et unus pastor.
Pastor unus debet esse in se, et unus cum grege;
ut quod docet verbis, impleat operibus bonis. Unus
<nobr><sub></sub></nobr> debet esse, ut per iracundiam non mutetur a mansuetudine,
non elevetur prosperitate, nec frangatur
adversitate; sed idem permaneat patientia perseverante.
Ille ergo veraciter tenet et amat unitatem
fraternitatis, qui gaudet de servitute charitatis,
imitando exemplum veri pastoris, qui <em>venit non
ministrari sed ministrare, et dare animam suam redemptionem
pro multis</em> <strong>(Matth. XX)</strong>. Nimirum ipse
est idoneus pastor, et secundum Deum gregem gubernat,
qui ad tantummodo laborat, ut plures secum
ad Deum verbo et exemplo trahat; quem non delectat
honor praelationis, sed onus; charitas, non
potestas; servitus impensa aliis, non suscepta ab
<nobr><sub></sub></nobr> aliis; juxta quod ait Paulus: <em>Cum essem liber ex
omnibus, omnium me servum feci</em> <strong>(I Cor. IX)</strong>. Tenet
etiam pastor cum grege unitatem, quando non dividitur
ab eo per habitum pretiosiorem, vel per
cibum delicatiorem; dum fit unus cum infirmis per
compassionem, et cum delicatis per dispensationem.
Taliter ergo oportet praelatum vivere, ut recte cum
Apostolo possit dicere: <em>Omnibus omnia factus sum,
ut omnes lucrifacerem</em> <strong>(ibid.)</strong>.</p>
<p>Pastor autem negligens fugit, et a grege recedit.
Sunt enim quidam praelati, qui bona, quae aliis praecipiunt,
facere contemnunt. Cum enim onera gravia
et importabilia subjectis imponunt, et ea digito movere
nolunt; quod aliis praecipiunt, portare despiciunt.
Fugiunt, dum a divinis officiis se subtrahunt,
<nobr><sub></sub></nobr> et cum fratribus pondus ordinis ferre contemnunt.
Fugiunt, qui per alienas domos vagantes discurrunt,
feliciores se existimantes dum tardius ad
claustra redeunt. Fugiunt, qui ideo a claustro longius
recedunt, ut licentius otiosis fabulis insistant,
et abundantius stomachum cibis repleant, ac securius
dormiant quam in claustro solebant. Fugiunt,
qui non ea quae fratribus sunt communia, sed quae
sunt propria, quaerunt. Fugiunt, qui licet praesentes
sint, tamen cum negligentias viderint, se sub silentio
abscondunt. Fugiunt, qui remoti a conventu,
sub otio vivunt; qui a communi fratrum consilio
recedunt, qui male vivunt et reprehendi nolunt.
Unde beatus Gregorius : Libet, inquit, ut dum licenter
<nobr><sub></sub></nobr> etiam illicita faciunt, nemo eis subditorum
contradicat. Et in eodem <small>[Note: <nobr><sub></sub></nobr> Lib. XXVI <em>Mor.,</em> n. 44.]</small>. Cunctis se existimat
praelatus amplius sapere, quibus se videt amplius
posse. Hoc amant scilicet videri sapientes
et esse potentes. Haec fuit causa angelicae et humanae
ruinae. Ponam, inquit, angelus, sedem meam
ad aquilonem, et ero similis Altissimo <strong>(Isa. XIV)</strong>.
Et homini per serpentem dixit: <em>Eritis sicut dii</em>
<strong>(Gen. III)</strong>. Timeat igitur ruinam praelatus, quam
meruit homo et angelus. Angelus enim, quia voluit
esse potentior, cecidit; et homo, quia voluit esse
sapientior, desipuit. Sunt praeterea quidam praelati,
qui bene vivunt, et subjectos sibi male vivere permittunt.
Quidam etiam male vivunt, et subjectos
bene vivere compellunt. Sunt et alii, qui male vivunt,
<nobr><sub></sub></nobr> et subjectos male vivere volunt. Illi ergo, qui
bene vivunt, et subjectos male vivere permittunt,
exemplo bonae actionis praecedunt; sed cum eos
corrigendo non increpant, etiam cum errantibus
delinquunt. Licet enim ipsi bene vivant, necessarium
tamen est, ut de grege sibi commisso Domino
rationem reddant. Hi tales, cur suscipiunt curam
gregis, et sustinere nolunt pondus laboris? Aut si
gregem regere nesciunt, quare regendi curam suscipiunt?
Vel sciunt, et per negligentiam peccare subditos
permittunt, cum soli bene vivere possent, cur
aeternam mortem incurrunt, dum aliorum vitam in
periculum animarum suarum convertunt? Tales
<nobr><sub></sub></nobr> praelati filios Heli sacerdotis nutriunt, qui cum mulieribus
quae observabant ad ostium tabernaculi,
dormiunt; qui venientes in Silo sacrificare non permittunt,
sed antequam incendatur adeps, carnem
crudam rapiunt <strong>(I Reg. II)</strong>. Quasi filii Heli sunt, qui
sub praelatis bene viventibus dissolute et negligenter
vivunt, qui cum mulieribus dormiunt, qui cum
vel hoc realiter agunt, vel cum carnis desideriis se
conjungunt. Illos etiam qui veniunt in Silo, ne sacrificent,
impediunt; cum noviter conversos verbis
et exemplis ab exercitio bonae operationis avertunt.
Accendi non permittunt adipem, quia exstincto
charitatis igne non infundunt bonae actioni cordis
dulcedinem. Non carnem coctam sed crudam quaerunt,
quia tribulationis ignem fugientes paupertati
<nobr><sub></sub></nobr> et labori se subtrahunt, nec pro Domino adversa
pati volunt. In camino etenim tribulationis et paupertatis
decoqui solent vitia carnis. Carnem crudam
idcirco desiderant, ut quando et quomodo et quantum
et qualem velint, sibi coquant. Tales sunt quidam,
qui morantur in claustro, quasi in Silo, qui
nihil aliud faciunt, nisi quod et quomodo et quando
et quantum volunt. Quasi in Silo subjecti commorantur,
qui plus voluntates proprias implere festinant,
quam ea quae sibi a bonis praelatis imperantur. Hi
tales non imitantur Samuelem, qui prius unxit reges
in regno Judaeorum <strong>(I Reg. X)</strong>; sed imitantur
Ophni et Phinees, quorum peccato arca Domini
translata est ab Allophylis in terram Philistinorum
<strong>(I Reg. IV)</strong>. Illi vero qui male vivunt, et subjectos
<nobr><sub></sub></nobr> bene vivere cogunt, errantes quidem a malo revocant,
sed fortes, id est in Dei servitio studiosos
occidunt. Perversos a sua nequitia corrigunt verbis,
sed religiose viventes occidunt pravis exemplis.
<nobr><sub></sub></nobr> Religiosi videri appetunt, quia religiosos sub se
habent, sed religiose vivere contemnunt. Gloriantur
de subditorum bonis operibus, non de suis actibus.
Quae operari nolunt, aliis imperant: operantur ipsi
quod aliis operari licitum esse non putant. Subjectos
ad bene operandum cogunt, et ipsi a nemine
cogi volunt.</p>
<p>Teneat igitur pastor cum grege unitatem, ut cum
eo pervenire possit ad coelestis regni haereditatem.
Non dividatur ab eo per pretiosiorem habitum, nec
per delicatiorem cibum, nec per inanis gloriae appetitum.
Circa gregem sibi commissum sollicitus
existat; bonos, ut in melius proficiant, dulciter admoneat;
malos, ne in deterius eant, sollicite corrigat;
infirmos frequenter visitare studeat, tristes
<nobr><sub></sub></nobr> blande et leniter consolari non renuat. Praeterea
claustrum assidue intret, pigros ad bene operandum
sollicitet, negligentes increpet, atque omnibus
in commune gaudia paradisi et poenas inferni sine
intermissione denuntiet. Ante omnia vero bona quae
aliis praedicat, ipse prius implere non negligat,
pondus ordinis cum caeteris fratribus libenter sustineat,
eisque tam in spiritalibus quam in temporalibus
sicut pater filiis bona provideat, pro eis rationem
se esse redditurum Deo sollicite sciat. Verum
super haec omnia pro eis preces Domino semper
fundat, quatenus de grege sibi commisso nullus
pereat, nec lupus rapax aliquem a via veritatis
errantem inveniat quem auferat, sed ut cum eisdem
ovibus, Christo duce, ad pascua semper virentia
<nobr><sub></sub></nobr> summopere pervenire studeat, praestante eodem
Domino nostro Jesu Christo qui cum Patre et Spiritu
sancto in Trinitate perfecta vivit et regnat
Deus per omnia saecula saeculorum. Amen.</p>
<br> <h4><center>SERMO QUINTUS.
DE OBEDIENTIA. </center></h4><nobr><sub></sub></nobr> 
<p><nobr><sub></sub></nobr> Praeposito tanquam patri obediatur, multo magis
presbytero, qui omnium vestrum curam gerit.
Oportet nos praelatum nostrum timere ut Dominum,
diligere ut patrem, et credere quidquid nobis boni
praecipit animae nostrae esse profectum. In hoc loco
nomine praepositi prior insinuatur claustri, sive
procurator monasterii. Quod si in congregatione
ubi canonicus ordo servatur, non est episcopus, nec
abbas, sed prior; ipse nomine presbyteri designatur.
Si vero episcopus vel abbas est in congregatione,
ipse, qui in ea major est, intelligitur presbyteri
nomine. Nobis quippe obedientia usque ad
mortem servanda praecipitur, quia sine illa omnis
conversatio regularis pro nihilo habetur. Sciendum
<nobr><sub></sub></nobr> vero est, quia per obedientiam a praelato nihil mali
debet praecipi, nec a subditis perfici. Unde ait egregius
doctor Isidorus <small>[Note: <nobr><sub></sub></nobr> Lib. II <em>Synonym.,</em> cap. <em>Malis jussionibus.</em>]</small>: Non obedias cuiquam
potestati in malo, etiam si poena compellat, si tormenta
immineant. Quare? Quia melius est mori,
quam illicita jussa implere. Quicunque ergo praelato
obediens est in malo, inobediens est Christo,
qui dixit in Evangelio: <em>Omnis qui facit peccatum,
servus est peccati</em> <strong>(Joan. VIII)</strong>. Et quicunque in malo
non vult praelato suo obedire, obediens est Christo
omnium Domino, qui per Prophetam jussit a malo
declinare, et bonum facere <strong>(Psal. XXXVI)</strong>. Si ergo
qui facit peccatum, servus est peccati, non debemus
in malo obedire cuiquam potestati.</p>
<p><nobr><sub></sub></nobr> Sciendum etiam summopere est, quod obedientia
aliquando, si de suo aliquid habeat, nulla est; aliquando
autem, si de suo aliquid non habeat, minima
est <small>[Note: <nobr><sub></sub></nobr> Ex Greg., lib. XXXV <em>Mor.,</em> numer. 30.]</small>. Nam cum hujus mundi successus
praecipitur, cum locus superior imperatur; ille, qui
ad haec suscipienda invitatur, obedientiae sibi virtutem
evacuat, si ad haec etiam ex proprio desiderio
anhelat. Rursum cum alicui ex subditis praelatus
despectum hujus mundi praecipit, cum probra
adipisci contumeliae jubet; si hoc ex semetipso libenter
non appetit, obedientiae sibi meritum minuit,
quia illa quae in hac vita despecta sunt, invitus
nolensque suscipit. Debet ergo obedientiam
in adversis et vilioribus ex suo aliquid habere, et
rursum in prosperis ex suo aliquid omnino non
<nobr><sub></sub></nobr> habere; quatenus in adversis et contemptibilioribus
tanto sit gloriosior, quanto divinae dispensationi
etiam ex desiderio subditur; et in prosperis tanto
sit vilior, quanto a praesenti ipsa, quam divinitus
percipit, gloria, funditus ex mente superatur. Sicut
sanies emanat ex vulnere, ita morbus inobedientiae
procedit ex tumore superbiae et contemptus ulcere.
Morbus inobedientiae languor est animae. Qui enim
non vult operari bona et potest, vivit; sed tamen
infirmus est; vivit potestate, sed languet prava
voluntate. Hoc morbo primus homo languit, qui
cum viveret potestate, et sanus esset bona voluntate,
bestiis terrae, et avibus aeris, ac piscibus
maris praepositus fuit <strong>(Gen. I)</strong>; per inobedientiae
<nobr><sub></sub></nobr> vero culpam lapsus, a paradisi gaudiis dejectus,
etiam nunc muscis et culicibus expositus ac subjectus
servit. Quando infirmitas carnis adunatur in
tumorem, contigit quandoque, ut generet languorem.
Mens enim carnalis per tumorem superbiae
incurrit saepissime languorem inobedientiae.</p>
<p>Duae autem sunt species tumoris: dura videlicet,
et mollis. Dura species tumoris est in carne obstinatio
carnalium in conversatione. Haec autem tribus
modis mederi solet: emplastro scilicet, unguento,
et ferro, id est exemplo boni operis, verbo commonitionis,
disciplina correctionis. Cum enim mens
non emittit saniem pravae intentionis per confessionem,
vel ex commonitione non promittit emendationem;
restat ut recipiat ferri incisionem, id
<nobr><sub></sub></nobr> est asperrimam disciplinae correctionem. Unde dicit
beatus Isidorus doctor eximius <small>[Note: <nobr><sub></sub></nobr> Lib. III <em>Sent,</em> cap. 46.]</small>: Qui blando
verbo castigatus non corrigitur, necesse est ut
acrius arguatur. Cum dolore enim abscidenda sunt,
quae leniter sanari non possunt. Qui admonitus
secretim, corrigi de peccato negligit, publice est
arguendus: ut vulnus quod occulte nescit sanari,
manifeste debeat emendari. Est autem tumor
mollis, cum mens inflata delectatur voluptuosis cibis,
dum sectatur otium, somnolentia torpescit,
vanis gaudet fabulis. Ex his ergo languor animae
nascitur, quando duritia obstinationis pressa, vel
mollitie delectationis dissoluta, mens superba nihil
<nobr><sub></sub></nobr> boni operatur. Assumit sibi inobedientia quandoque
nomen obedientiae, ut de ea solo nomine glorietur,
et non opere. Sed quia obedientia multis
modis dicitur, expedit ut sermo de ea habitus altius
ordinatur.</p>
<p>Imponitur enim obedientia praecepto, facto, et
loco, ut designetur quod praecipitur, monstret quod
agitur, nominet locum in quo quis moratur. De
praecepto enim dicitur: injunxit ei obedientia; de
facto: complevit obedentiam; de loco: moratur
apud obedientiam, cum aliquam domum servat remotam.
Prima est facilis, secunda gravis, tertia ad
utrumque se habet. Leve est praecipere, sed grave
est implere; locus vero aliquando placet, aliquando
displicet. Placet quibusdam obedientia, non ut in
<nobr><sub></sub></nobr> ea exerceantur bonis operibus, nec quia abundet
fratribus; sed multis epulis et diversis deliciis.
Placet obedientia quibusdam, non ut in ea magis
Deo serviant quam in claustro studiosius, sed ut
sibi obsequium praebeatur a famulis diversae aetatis
abundantius, et deserviant otiosis fabulis suisque
voluptatibus licentius. Ideo obedientia placet,
quia in domo cuncta solus possidet, et quae vult,
aliis donat, quae vult, sibi retinet, dum propriam
voluntatem saepe rationi praefert. Sicque fit, ut apud
eum qui obedientiam perversa voluntate suscipit,
vocetur obedientia, cum non sit. Hanc obedientiam
multi desiderant, non ut Deo et praelato suo tota
mente obediant, sed ut extra obedientiam esse
<nobr><sub></sub></nobr> queant. Multis autem modis a quibusdam obedientiam
esse queant. Multis autem modis a quibusdam
obedientia quaeri solet, videlicet auxilio parentum,
consilio fratrum, simulationis ingenio, ut quod
minis parentum vel exhortationibus fratrum non
potest obtineri, saltem simulationis ingenio possit
adipisci. Haec autem obedientia, quae conceditur
alicui parentum minis seu qualibet exactione, sive
fratrum seductoria exhortatione, vel etiam boni operis
simulatoria ostensione nomen habet obedientiae, sed
caret re. Obedientia vocatur exterius, sed fructum
remunerationis non habet interius. Hujusmodi
obedientia non acquiritur, ut corpus pro Deo laboribus
fatigetur; sed ut praesentis vitae blandimentis
delectetur.</p>
<p><nobr><sub></sub></nobr> Ad hanc etiam obedientiam aliis modis pervenitur,
ut quod illis tribus praecedentibus non potest,
promissione muneris obtineatur. Sic adhuc cum
Petro Simon magus moratur in Ecclesia, moratur et
Ananias cum Saphira <strong>(Act. V)</strong>. Per Petrum boni
praelati intelliguntur, per Simonem vero, Ananiam
et Saphiram mali subditi designantur. Voluit Simon
emere Spiritus sancti gratiam <strong>(Act. VIII)</strong>, volunt
isti emere obedientiam. Simon pecunia voluit
donum Spiritus sancti emere, isti nituntur Ecclesiae
redditus pretio acquirere. Isti ergo Petri apostoli
non sunt filii per doctrinam, sed Simonis magi
<nobr><sub></sub></nobr> per avaritiam <small>[Note: <nobr><sub></sub></nobr> Ex Isidor. lib. I <em>Sent.,</em> cap. 12.]</small>. Ejus quisque filius dicitur, cujus
doctrinam sequitur. De errore auctoris a quibusdam
nomen et culpa trahitur, ut ipsius vocabulo
censeatur, cujus errorem sequitur. Sic loquitur
Dominus per prophetam Israel: <em>Pater tuus Amorrhaeus,
et mater tua Cethaea</em> <strong>(Ezech. XVI)</strong>; non
utique nascendo, sed imitando. Sic et in meliorem
partem filii Dei nuncupantur, qui praecepta Dei
tota mente sequuntur. Unde et nos non natura sed
adoptione clamamus Deo in oratione dicentes:
<em>Pater noster, qui es in coelis</em> <strong>(Matth. VI)</strong>. Recte ergo
dicuntur filii magi Simonis non natura sed imitatione,
qui pretio emunt obedientias, sive quaslibet
dignitates Ecclesiae. Ananias et Saphira absconderunt
partem substantiae <strong>(Act. V)</strong>, isti vero negotiis
<nobr><sub></sub></nobr> incumbunt acquirendae pecuniae. Sed sicut scriptum
est: <em>Nemo militans Deo implicat se terrenis negotiis</em>
<strong>(II Tim. II)</strong>. In hoc ergo manifestum est eos
non militare Christo sed mammonae, quia non sectantur
spirituales divitias, sed lucra temporalis
vitae. Non student ut Jesu Christo coelesti regi placeant,
sed ut temporaliter divites fiant. Amplius
regnat in eorum cordibus avaritia, quae est servitus
simulacrorum, quam voluntaria paupertas,
quae introducit hominem in regno coelorum. Hi
tales plus gaudent equitando per plateas civitatis
discurrere, quam in claustro psalmos sub silentio
recitare. Haec est obedientia cum Simonia plena
avaritia et inani gloria, quae amatorem suum non
sublevat ad aeterna gaudia, sed praecipitat in tartara.</p>
<p><nobr><sub></sub></nobr> Est et alia species obedientiae, quae tantum obedientia
vocatur: de qua dicitur: <em>Quia obedisti
voci uxoris tuae, et comedisti de ligno, maledicta
terra in opere tuo</em> <strong>(Gen. III)</strong>. Quatuor sunt autem
voces, scilicet uxoris, mundi, et diaboli, ac Dei.
<em>Audiam</em> igitur <em>quid loquatur in me Dominus Deus</em>
<strong>(Psal. LXXXIV)</strong>. Nunquid loquetur diabolus? nunquid
caro? nunquid mundus? Vox uxoris vox carnis;
vox autem carnis voluptas; vox mundi vanitas;
vox Dei bonitas <small>[Note: <nobr><sub></sub></nobr> Isid., <em>Quaest. in Gen.,</em> c. 4]</small>. Suggestionem quippe diaboli
serpente accipimus. Mulier vero sensus est animalis
corporis, id est carnis, quem habemus communem
cum bestiis, et dicitur inferior pars rationis.
<nobr><sub></sub></nobr> Unde quando occurrit nobis peccati suggestio,
quasi serpens loquitur. Si vero oblectatur caro
pravae illius suggestionis consensu, quasi mulier
consentit. Sed si refrenatur et expellitur a cogitatione
perversa suggestio, quasi mulier sola comedit
illicitum lignum. Si vero ipsum peccatum,
quod serpens, id est diabolus suggerit, et caro delectando,
id est inferior pars rationis scilicet mulier
manducat, et si mens hominis, id est superior
pars rationis ipsum peccatum perpetrare consenserit,
jam quasi vir deceptus est. Jam mulier viro
cibum dedit, cum mens rationalis ad peccandum
delectationibus carnis consensum praebuit. Quicunque
<nobr><sub></sub></nobr> ergo libenter audit vocem serpentis, id est
suggestionem diaboli, et obediens est voci mulieris,
scilicet delectationi suae carnis, statim inobediens
efficitur voci Creatoris. Voci igitur uxoris
obediunt, qui carnis delectationibus non contradicunt,
et plus voluptati carnis quam voci Dei obediunt.
Est autem Creatoris vox de praelatis dicens
ad subjectos: Quod dicunt, facite; quod autem
faciunt, facere nolite <strong>(Matth. XXIII)</strong>. Ut perversis
obedias praelatis innuit, qui etiam male operantibus
obedire jussit <strong>(I Petr. II)</strong>, ut ingrediaris et
egrediaris cum David sub Saule, et eumdem honores
licet reprobum cum Samuele. Obediendum est ergo
praelatis, si recta praecipiant, quamvis ipsi male
vivant. Inobedientes igitur et superbos se esse
<nobr><sub></sub></nobr> testantur, qui praelatis licet perversis non obediunt,
et eos non venerantur. Audi etiam breviter quid te
oporteat facere, et qualiter praelatis, sive bonis sive
malis, debeas obedire. Nec bonis praelatis obedias
in malis praeceptis, nec malis contradicas in bonis.
Esto obediens malis praelatis in bonis praeceptis,
et cave ne obedias bonis in jussionibus malis.</p>
<p>Interea, fratres charisimi, Pauli apostoli sententiam
ad memoriam reducite, ut perfectius intelligere
valeatis virtutem obedientiae. Sic enim ait ipse:
<em>Quaecunque ordinata sunt, a Deo ordinata sunt. Igitur
qui potestati resistit, Dei ordinationi resistit</em>
<strong>(Rom. XIII)</strong>. Ille ergo Dei ordinationi resistit, qui
praelati sui praecepta contemnit. Quicunque praelato
Ecclesiae digna praecipienti contradicit, non solum
<nobr><sub></sub></nobr> homini, sed et Deo rebellis atque inobediens existit.
Dathan et Abiron hac de causa perierunt, quia
praelatis suis, scilicet Moysi et Aaron, inobedientes
fuerunt, quando sibi per contumaciam sacrificandi
licentiam usurpaverunt <strong>(Num. XVI)</strong>. Unde scriptum
est in libro Psalmorum: <em>Aperta est terra, et
deglutivit Dathan; et operuit super congregationem
Abiron</em> <strong>(Psal. CV)</strong>. Hi enim, ob temeritatis suae videlicet
audaciam, terrae compagibus ruptis, viventes
profundo hiatu merguntur, ac traduntur inferni
suppliciis. Nonne etiam rex Saul, propter culpam
inobedientiae a Domino fuit reprobatus, de sede regni
expulsus, dominio Satanae mancipatus, et ad
ultimum a Philisthaeis interfectus? Pensate ergo, dilectissimi,
<nobr><sub></sub></nobr> quam gravis sit culpa inobedientiae pro
qua non solum animae cruciantur in inferno, sed et
corpora puniuntur in hoc saeculo. Perpendite quam
grave peccatum sit Dei ordinationi resistere, pro
quo non solum in anima exsolvitur poena, sed
etiam in corpore. Audiant ergo rebelles, timeant
inobedientes mandatis seniorum, ne cum Dathan et
Abiron tradantur tormentis infernorum. Caveant
imitari vestigia Core seditiosi, ne forte mergantur
cum eo in profundum inferni. Non velint imitari
Core seditiosum, qui per contumaciam et rebellionem
multos secum praecipitavit in infernum; sed
Christum sequantur, qui per humilitatem Deo Patri
<nobr><sub></sub></nobr> obediens usque ad mortem <strong>(Philip. II)</strong>, multos quotidie
post se trahit ad regnum <strong>(Joan. XII)</strong>. Christum
ergo, fratres et domini mei, timete, ipsumque super
omnia diligite, ejusque ordinationibus reverentiam
exhibete. Sic enim ait ipse: <em>Si quis diligit me, sermonem
meum servabit</em> <strong>(Joan. XIV)</strong>. Appareat ergo
dilectio illius in vestris operibus. Exemplo ejus tenete
humilitatem in vestra conversatione, et pro
amore ipsius praelatis vestris obedientes estote.
Libenter in hac vita praelati jussionibus obtemperate,
<nobr><sub></sub></nobr> ut ad aeternam libertatem possitis pertingere.
Devote igitur colla divinae dispensationi subjicite,
propriis desideriis renuntiate, voluntatem praelati
vestri propriis voluntatibus anteponite, praecepta
illius sine murmuratione implere satagite; ut post
hanc vitam ad coelestem patriam possitis pervenire,
ibique de visione Dei Patris in aeternum gaudere;
ipso praestante, qui cum eodem Patre et
Spiritu sancto in Trinitate perfecta vivit et regnat
Deus per omnia saecula saeculorum. Amen.</p>
<br> <h4><center>SERMO SEXTUS
DE DISCIPLINA. </center></h4><nobr><sub></sub></nobr> 
<p><nobr><sub></sub></nobr> Audite, fratres charissimi, quid Dominus noster
Jesus Christus ad eruditionem et consolationem
totius Ecclesiae suae dicat in Apocalypsi. Ego, inquit,
<em>quos amo, arguo, et castigo</em> <strong>(Apoc. III)</strong>. His
verbis ad tolerantiam atque disciplinam hortatur
nos, sicut Pater piissimus, ut omnia quae nobis ab
eo sive a praelatis nostris praecipiuntur, patienter
et cum omni mansuetudine toleremus. Ideo nos pro
peccatis et negligentiis per se et sanctae Ecclesiae
ministros arguit Dominus et castigat in hoc praesenti
saeculo, ne cum hoc mundo, hoc est cum
amatoribus mundi, damnemur in futuro. <small>[Note: <nobr><sub></sub></nobr> Ex lib. <em>De duodec. abusion. gradib.,</em> gradu
11, in <em>App. Aug.,</em> tom. VI.]</small> Quisquis
igitur Deo exercitationibus disciplinae non
servit, Deum absque disciplinae rigore evadere non
poterit; atque ideo Psalmista consulendo indisciplinate
<nobr><sub></sub></nobr> viventibus dicit: <em>Apprehendite disciplinam
nequando irascatur Dominus, et pereatis de via justa</em>
<strong>(Psal. II)</strong>. Sed quid est disciplina? Disciplina est
morum ordinata correctio, et majorum praecedentium
regulae observatio. De qua disciplina Paulus
apostolus ita loquitur, dicens: <em>In disciplina perseverate.
Tanquam filiis vobis offert se Deus</em> <strong>(Hebr. XII)</strong>.
Quod si extra disciplinam estis, cujus participes
facti sunt omnes; ergo adulteri, et non filii
estis. Qui ergo sine disciplina sunt, adulteri sunt,
et coelestis regni haereditatem non accipiunt. Filii
autem paternae disciplinae correctionem libenter
portant, et haereditatem coelestis patriae omnino
recipere non desperant. De qua etiam disciplina
Isaias indisciplinate plebi praedicat, dicens: <em>Quiescite
</em><nobr><sub></sub></nobr> <em>agere perverse, discite benefacere</em> <strong>(Isa. I)</strong>. Et eadem
Psalmista prosequitur dicens: <em>Declina a malo, et
fac bonum</em> <strong>(Psal. XXXVI)</strong>. Unde etiam Salomon
ait: <em>Multum errat, qui disciplinam abjicit</em> <strong>(Sap.
III)</strong>. Ille igitur est infelix, qui abjicit disciplinam
patris, id est ecclesiasticae dispensationis. Sicut
milites Christum crucifigentes non diviserunt ejus
tunicam <strong>(Joan. XIX)</strong>; sic nos non debemus scindere
<nobr><sub></sub></nobr> nec dividere Ecclesiae Christi disciplinam. Sicut
enim tunica totum corpus praeter caput tegit, ita
disciplina omnem Ecclesiam praeter Christum, qui
eamdem disciplinam tradidit, ornat et tegit. Ipsa
vero tunica contexta desuper fuisse per totum
describitur, quia eadem Ecclesiae disciplina a Domino
de coelo tribuitur et integratur. De qua Dominus,
postquam surrexit a mortuis antequam ad
Patrem ascenderet, loquebatur discipulis suis:
<em>Vos autem sedete hic in civitate, quousque induamini
virtute ex alto</em> <strong>(Luc. XXIV)</strong>. Tunica ergo corporis
Christi disciplina Ecclesiae est. Qui autem extra
disciplinam est, a corpore Christi alienus est. Non
scindamus igitur tunicam Christi, sed sortiamur
de illa, id est summopere studeamus, ut eam integram
<nobr><sub></sub></nobr> conservemus, ne forte ab illius integritatis
portione vacui remaneamus. Nemo quidquam de
mandatis Christi solvat, sed unusquisque in quo
vocatus est, in eo apud Deum permaneat.</p>
<p>Quicunque disciplinam Christi et catholicorum
sacerdotum, quos ipse Ecclesiae suae praeposuit, contemnit,
per diversas errorum vias eundo perditionis
laqueum incurrit. Unde sub praevaricatoris
populi persona humanum genus ita deplangit propheta:
<em>Nos sicut oves erravimus, unusquisque in
viam suam declinavit</em> <strong>(Isa. LIII)</strong>. De <small>[Note: <nobr><sub></sub></nobr> Ibid., gradu 12]</small> illis etiam
qui disciplinam Domini abjiciunt, et voluntatem
propriam sequuntur, sapientia per Salomonem sic
loquitur: <em>Multae viae videntur hominibus rectae, et
novissima eorum ducunt ad mortem</em> <strong>(Prov. XIV)</strong>.
<nobr><sub></sub></nobr> Quae utique multae perditionis viae tunc sequuntur,
cum una regalis via, lex Dei videlicet, quae neque
ad dexteram nec ad sinistram declinat, per negligentiam
deseritur. De qua scilicet via Dominus
Jesus Christus, qui est finis legis ad justitiam omni
credenti <strong>(Rom. X)</strong>, denuntiat dicens: <em>Ego sum
via, veritas et vita, nemo venit ad Patrem, nisi per
me</em> <strong>(Joan. XIV)</strong>. Ad quam viam omnes homines
<nobr><sub></sub></nobr> communiter invitat, dicens: <em>Venite ad me, omnes
qui laboratis et onerati estis, et ego reficiam vos</em>
<strong>(Matth. XI)</strong>, quia non est acceptio personarum
apud Deum <strong>(Deut. X)</strong>. Ubi non est Judaeus et Graecus,
masculus et femina <strong>(Gal. III)</strong>, <em>servus et liber,
barbarus et Scytha: sed omnia et in omnibus
Christus</em> <strong>(Coloss. III)</strong>. Omnes ergo unum sunt in
Christo Jesu. Dum ergo Christus finis est legis
<strong>(Rom. X)</strong>, qui sine lege, id est sine disciplina sunt,
sine Christo fiunt. Quicunque ergo sunt sine doctrina,
non sequuntur Christi vestigia. Incongruum
est ergo et a justitia devium, in temporibus Evangelii
servi Dei sine Christo fieri, quando apostolis
in cunctis gentibus licentia praedicationis data
est <strong>(Matth. XXVIII)</strong>; quando per cunctas saeculi
<nobr><sub></sub></nobr> partes intonuit tonitruum, vox scilicet Evangelii;
quando gentes, quam non sectabantur, apprehenderunt
justitiam <strong>(Rom. IX)</strong>; quando qui longe fuerunt,
facti sunt prope in sanguine Christi <strong>(Ephes.
II)</strong>; qui aliquando non populus, nunc autem populus
sanctus in Christo <strong>(Ose. II)</strong>; quando est tempus
acceptabile et dies salutis <strong>(II Cor. VI)</strong>, et
tempora refrigerii in conspectu Altissimi <strong>(Act. III)</strong>.
Quando unaquaeque gens habet testem resurrectionis,
quomodo protestatur Dominus suis discipulis:
<em>Ecce ego vobiscum sum omnibus diebus,
usque ad consummationem saeculi</em> <strong>(Matth. XXVIII)</strong>. Non
faciamus ergo aliquid sine Christo, ne sine nobis
Christus esse incipiat in futuro.</p>
<p><nobr><sub></sub></nobr> Dignum est ergo, dilectissimi, ut disciplinam
Christi cum omni devotione suscipiamus, et ut
praelatis nostris pro Christo obedientes simus. Revera
necessaria est adolescentibus atque juvenibus
disciplina, et ut praeceptis seniorum subjiciantur
cum omni humilitate ac reverentia. Unde et Dominus
in Veteri Testamento Levitis ab anno vigesimo
quinto tabernaculo servire mandavit, et a
quinquagesimo custodes vasorum fieri praecepit
<strong>(Num. VIII)</strong> <small>[Note: <nobr><sub></sub></nobr> Ex Greg. XXIII. <em>Mor.,</em> n. 21.]</small>. Quid enim per annum vigesimum
quintum, in quo flos juventutis oboritur, nisi ipsa
vitiorum bella contra unumquemque signantur?
Et quid per quinquagesimum annum, in quo jubilaei
requies continetur, nisi interna quies edomitae
mentis exprimitur? Quid vero per vasa tabernaculi,
<nobr><sub></sub></nobr> nisi fidelium animae signantur? Levitae
ergo ab anno vigesimo quinto tabernaculo deserviunt,
et quinquagesimo custodes vasorum fiunt; ut
videlicet qui adhuc impugnantium vitiorum certamina
tolerant, aliorum curam suscipere non
praesumant; sed disciplinis majorum subesse studeant.
Cum vero tentationum bella subjiciunt,
cum apud se jam in intima tranquillitate securi
sunt; animarum custodiam, quasi docti, spiritali
praelio suscipiunt. Sed quis haec praelia perfecte
subjiciat, cum Paulus, doctissimus videlicet ac fortissimus
praeliator dicat: <em>Video aliam legem in
</em><nobr><sub></sub></nobr> <em>membris meis repugnantem legi mentis meae, et captivum
me ducentem in lege peccati</em> <strong>(Rom. VII)</strong>. Sed
aliud est bella fortiter perpeti, aliud bellis enerviter
expugnari, et dissolute vinci.</p>
<p>In istis ergo fortissimis praeliis exercetur virtus
juvenum, ne extolli debeat; in illis vero debilibus
et dissolutis omnino exstinguitur, ne subsistat.
Bonum est igitur adolescentibus et juvenibus, ut
dum calor naturae pullulat in membris, et in corpore
proficit vigor aetatis, cum omni humilitate
famulentur praepositorum imperiis <small>[Note: <nobr><sub></sub></nobr> Ex praefato lib. <em>De duodecim abusionum gradib.</em> gradu 3.]</small>. Qualiter
namque in senectute ministrari sibi ab aliis sperat.
qui in adolescentia senioribus obedientiam exhibere
recusat? Qui in juventute positus disciplinis majorum
non vult esse subditus, quomodo in senectute
<nobr><sub></sub></nobr> constitutus putat sibi reverentiam deferri a minoribus?
Unde et in proverbio apud veteres habetur,
quod illi servire alii nolint, qui prius alicui servitutem
denegat. Propter quod et Dominus Jesus
Christus in temporibus adolescentiae dum adhuc
ad legitimam aetatem doctoris non pervenerat,
obedienter ministrationem parentibus suis exhibebat.
Ideo quippe in juvenili aetate honorem, et reverentiam,
atque ministrationem deferebat suis parentibus,
ut exemplum obediendi ac ministrandi
praeberet juvenibus <strong>(Luc. II)</strong>. Sicut ergo in senibus
sobrietas et morum perfectio requiritur, ita in
adolescentibus obsequium, et subjectio, atque obedientia
rite debetur. Quapropter et in mandatis
<nobr><sub></sub></nobr> legis primum horum quae ad homines pertinent.
patris et matris honor imperatur <strong>(Exod. XX)</strong>; quia,
quamvis carnalis pater non supervixerit, aut indignus
fuerit, alicui tamen viventi paternum honorem
usque ad perfectam et dignam aetatem a filiis
praebendum esse ostenditur. Congruenter quousque
ad legitimam aetatem pervenerint filii, praecipiuntur
vivere sub disciplina patris sui, vel alicujus extranei,
quia indisciplinatus quisque et indoctus nequaquam
poterit esse discipulus Christi</p>
<p>Quinque etenim modis in Scripturis divinis patres
vocantur: hoc est, natura, gente, admonitione,
aetate atque adoptione. De patre namque naturaliter
Jacob dixit ad Laban: <em>Nisi timor patris mei
Isaac adfuisset, tulisses omnia quae mea sunt</em> <strong>(Gen.
<nobr><sub></sub></nobr> XXXI)</strong>. Gente vero pater vocatur, quando Dominus
ad Moysen de rubo loquebatur: <em>Ego sum,</em> inquiens,
<em>Deus patrum tuorum, Deus Abraham, Deus Isaac,
et Deus Jacob</em> <strong>(Exod. III)</strong>. Aetate autem pater et admonitione
dicitur, cum Moyses in cantico Deuteronomii
loquitur: <em>Interroga patrem tuum, et annuntiabit
tibi; majores tuos, et dicent tibi</em> <strong>(Deut. XXXII)</strong>.
Nos vero adoptione patrem vocamus, cum in oratione,
<em>Pater noster, qui es in coelis</em> <strong>(Matth. VI)</strong>,
dicimus. Quod si ergo naturalis pater superstes
non fuerit, aut indignus exstiterit; admonenti tamen
seniori ab adolescentibus obedientia exhibenda
<nobr><sub></sub></nobr> erit. Quomodo enim honorandus in senectute
apparebit, qui disciplinae laborem in adolescentia
non sustinuerit? Quodcunque etenim homo
laboraverit, hoc et metet <strong>(Galat. VI)</strong>. <em>Omnis namque
disciplina in praesenti non videtur esse gaudii sed
moeroris,</em> nec requiei sed laboris: <em>Postea autem
fructum pacatissimum justitiae reddet exercitatis</em>
<strong>(Hebr. XII)</strong>. Sicut ergo fructus non invenitur in
arbore, in qua pampinus aut flos prius non apparuerit;
sic et in senectute honorem consequi legitimum
non poterit, qui in adolescentia disciplinae
alicujus bonae exercitationis non laboraverit. Disciplina
igitur absque obedientia qualiter fieri poterit?
Adolescens ergo sine obedientia, adolescens est
sine disciplina. Quare? Quia ipsa obedientia, quae
<nobr><sub></sub></nobr> omnium virtutum mater est et perfectio, magna
exercitatione indiget, ut sui normam studii exhibeat
Christo Domino, qui obediens Patri usque ad
mortem, crucis ignominiam libenter sustinuit pro
omni populo suo <strong>(Philip. II)</strong>.</p>
<p> <small>[Note: <nobr><sub></sub></nobr> Isidor. lib. III <em>Sent.,</em> cap. 41.]</small> Doctorum tamen catholicorum disciplinam
temperatam esse oportet, ne per nimiam crudelitatem
vulneret quos mederi et sanare debet. <small>[Note: <nobr><sub></sub></nobr> Ex Greg. lib. XXIV, n. 40.]</small> Superbi
doctores vulnerare potius noverunt quam
emendare, Salomone testante: <em>In ore stulti virga
superbiae</em> <strong>(Prov. XIV)</strong>. <small>[Note: <nobr><sub></sub></nobr> Isidor. ubi sup., cap. 40.]</small> Revera superbi doctores in
ore virgam superbiae ferunt, quia increpando rigide
feriunt, et compati humiliter ac misericorditer nesciunt.
Iracundi etiam doctores per rabiem furoris
disciplinae modum ad immanitatem convertunt crudelitatis,
<nobr><sub></sub></nobr> et unde emendare poterant, inde potius
vulnerant. Ideo sine mensura ulciscitur culpas praepositus
iracundus, quia cor ejus dispersum in
rerum curis, non colligitur in amorem unius dignitatis.
Mens enim soluta in diversis, catena charitatis
non astringitur, sed male laxata male ad
omnem occasionem movetur.</p>
<p> <small>[Note: <nobr><sub></sub></nobr> Ibid., cap. 46.]</small> Notandum igitur ab omni praelato vehementer,
ut tanto se erga sibi commissos cautius
agat, quanto durius a Christo pro eisdem judicari
formidat. Nam sicut scriptum est: <em>In qua
mensura mensi fueritis, in ipsa remetietur vobis</em>
<strong>(Matth. VII)</strong>. <small>[Note: <nobr><sub></sub></nobr> Ibid., cap. 24.]</small> Quicunque ergo ad regimen praeficitur,
taliter se erga disciplinam subditorum debet
praestare, ut non solum clarescat auctoritate, verum
<nobr><sub></sub></nobr> etiam humilitate. Sed tamen ita aderit in eo virtus
humilitatis, ne vita subditorum dissolvatur in
vitiis. Atque ita aderit auctoritas potestatis, ne per
tumorem cordis severitas existat immoderationis.
Haec est ergo in Dei sacerdotibus vera discretio,
qua nec per libertatem superbi, nec per humilitatem
sint remissi.</p>
<p> <small>[Note: <nobr><sub></sub></nobr> Ibid., cap. 42.]</small> Sciendum vero est quia non omnibus subjectis
una eademque doctrina est adhibenda, sed
<nobr><sub></sub></nobr> pro qualitate morum diversa erit exhortatio doctorum
<small>[Note: <nobr><sub></sub></nobr> Ibid., cap 45.]</small>. Manifesta igitur peccata non sunt occulta
correctione purganda. Palam enim sunt arguendi,
qui palam nocent; ut, dum aperta objurgatione
sanantur, hi qui eos imitando deliquerant,
corrigantur. Dum unus corripitur, plurimi emendantur.
Utilius est enim ut pro multorum salvatione
unus condemnetur, quam per unius licentiam vel
pravitatis exemplum multi periclitentur. Ita ergo
delinquenti sermo est proferendus, sicut ejus qui
corripitur, expostulat salus. Nam quosdam increpatio
dura, quosdam vero increpatio corrigit blanda.
Unde dicit beatus Ambrosius, vir magnae reverentiae
et eximiae conversationis in Christi Ecclesia:
Leniter castigatus exhibet reverentiam castiganti;
<nobr><sub></sub></nobr> asperitate vero nimiae increpationis offensus, nec
increpationem recipit, nec salutem. Sic enim ait
beatus Isidorus doctor egregius <small>[Note: <nobr><sub></sub></nobr> Ubi sup., c. 43.]</small>: Sicut periti
medici ad varios corporis morbos diverso medicamine
serviunt, ita ut juxta vulnerum qualitates diversa
medicamenta adhibeant; sic et doctor Ecclesiae
singulis quibusque congruum doctrinae remedium
adhibebit, et quid cuique oporteat, pro aetate,
pro sexu ac professione, annuntiabit <small>[Note: <nobr><sub></sub></nobr> Jam ex cap 45.]</small>. Nonnunquam
etiam discreti doctores duris feriunt increpationibus
subditos, qui tamen a charitate eorum, quos
corripiunt, non recedunt. Saepe etiam Ecclesiae
censura arrogantibus videtur esse superba, et quod
pie fit a bonis, crudeliter fieri putatur a pravis, quia
non recto discernunt oculo, quod a bonis recto fit
<nobr><sub></sub></nobr> animo.</p>
<p> <small>[Note: <nobr><sub></sub></nobr> Ibid., ex c. 32.]</small> Est praeterea quorumdam excusatio perversorum,
qui, dum pro facinoribus suis arguuntur,
verba praepositorum justorum pro censura declinanda
abjiciunt, servantes se divino judicio, quo
durius puniendi sunt, dum temporaliter judicari se
ab hominibus contemnunt. Iniquis molesta est veritas,
et amara justitiae disciplina, nec delectantur
nisi propriae imbecillitatis placentia; justitiae infecundi,
et steriles veritatis, caeci ad contuendam lucem,
et oculati ad tenebrarum aspiciendum errorem.
Nonnullos esse [<em>add.</em> videas] pravitatis homines, qui,
dum ipsi a malo corrigi negligunt, correctorem falsa
criminatione detrectant, et ad sui solatium sceleris
usurpant, si vel falso compererint quid ad infamiam
<nobr><sub></sub></nobr> bonorum objiciant. Unde in Salomone legitur: <em>Bona
in malum convertet impius, et in electos imponet maculam</em>
<strong>(Eccli. XI)</strong>. Plerique etiam mali similes sibi
in malum defendunt, et patrocinio suo pravos contra
correctionem bonorum suscipiunt, ne unde displicent,
emendentur; adjicientes in se aliena delicta,
ut non tantum de suis malis, sed etiam de aliorum
facinoribus quorum peccata defendunt, condemnentur.
Disciplina igitur ecclesiastica moderata
<nobr><sub></sub></nobr> esse et discreta oportet, ut negligentes emendet,
debiles confortet, bonos ad aemulandum charismata
meliora provocet.</p>
<p>Vos igitur moneo, fratres et domini mei, ut disciplinam
Domini nostri Jesu Christi, quae vobis per
vestros denuntiatur praelatos, libenter suscipiatis,
et eorum praecepta pro viribus implere studeatis,
atque in omnibus illorum voluntatem propriis voluntatibus
anteponere festinetis. Nemo vestrum dicat:
Quare abbatis mei suscipiam disciplinam, cum
ego doctior illo sim, et in Scripturis majorem habeam
intelligentiam? Aut: Quare subjiciar praelati
mei disciplinis, cum ipse sit infimi generis, ego
autem filius sim potentioris ac fortioris hominis?
Cur mandata illius impleam, cum ipse in moribus
<nobr><sub></sub></nobr> negligentior sit, et ego sanctius vivam? Nolite,
fratres dilectissimi, ista dicere apud vos; <em>quia nec
opus, nec ratio, nec scientia, nec sapientia aliquid
valet apud inferos</em> <strong>(Eccle. IX)</strong>. Nemo se extollat quod
sit filius alicujus magnatis, quia in die districti
examinis Domini nostri Jesu Christi non poterit ei
subvenire nobilitas generis <small>[Note: <nobr><sub></sub></nobr> Ex lib. <em>De salutarib. docum.,</em> cap. 32, in <em>App. Aug.,</em> tom. VI.]</small>. Nullus etiam propter
sanctitatem sibi a Deo collatam in superbiam
elevatur contra suum praelatum, quia multorum
temporum jejunia, eleemosynae, vigiliae, lacrymae,
orationes, et caetera bona, si cum superbia finem
acceperint, pro nihilo reputantur apud Deum. Humiles
igitur estote, et disciplinam praelati vestri
cum omni devotione suscipite; quia utilius est corripi
vel castigari a justo homine, quam decipi vel
<nobr><sub></sub></nobr> adulari a peccatore. Unde Psalmista dicit: <em>Corripiet
me justus in misericordia, et increpabit me: oleum
autem peccatoris non impinguet caput meum</em> <strong>(Psal.
CXL)</strong>. Oleum peccatoris laus est adulatoris. Tunc ergo
<nobr><sub></sub></nobr> caput oleo ungitur peccatoris, quando adulationibus
delectatur mens audientis. Mens enim pro capite
ponitur in divinis Scripturis. Libenter ergo dorsa
flagellis subjicite, ut tormenta inferni possitis evadere.
Non videatur vobis durum abbatis manu flagellari,
ut in coelesti curia in numero martyrum
possitis computari. Nonne melius est vobis pro
culpis et negligentiis a praelato temporaliter virgulis
verberari, quam apud gehennam aeternos cruciatus
perpeti? Nonne multo melius ac tolerabilius est
abbatis sententiam humiliter ferre in hoc saeculo,
quam per superbiam et contumaciam aeternae damnationis
poenam cum diabolo et angelis ejus sustinere
in inferno? Devote igitur, dilectissimi, tenete
et custodite disciplinam vestri pastoris, ut cum eo
<nobr><sub></sub></nobr> haeredes possitis esse aeternae beatitudinis. Castiganti
reverentiam exhibete, corripientem amate, admonenti
honorem rependite, flagellanti gratias agite,
bona suadenti obsequium praebete, regularia ac Deo
placita mandata praecipienti in omnibus obtemperate.
Mala pro bonis non reddatis, benedicenti
maledictionem non opponatis, praedicanti convicium
non retorqueatis, increpantem non dehonestetis.
In omnibus ergo vosmetipsos sicut Dei ministros
ac discipulos exhibete; terrestria contemnite, coelestia
amate, peccata vestra et eorum quorum eleemosynas
comeditis, studiose deflete, poenas inferni
formidate, gaudia aeternae vitae desiderate, ut, inoffenso
pede vestigia Christi sequentes, ad coelestem
patriam cum abbate, qui vobis praeest, possitis
<nobr><sub></sub></nobr> pertingere: ipso praestante, qui cum eodem Patre
et Spiritu sancto in Trinitate perfecta vivit et regnat
Deus per omnia saecula saeculorum. Amen.</p>
<br> <h4><center>SERMO SEPTIMUS.
QUALITER JUVENES OTIUM FUGIANT </center></h4><nobr><sub></sub></nobr> 
<p><nobr><sub></sub></nobr> Dignum est, fratres et domini mei, ut ea in commune
audiamus, quae ad eruditionem nostram, imo
totius Ecclesiae, Hispaniarum doctor loquitur Isidorus.
Ideo nobis, ut credo, corpus illius donavit
Deus, quatenus saluberrimam illius doctrinam devote
suscipiamus, eamque bonis operibus implere
festinemus. Ita ergo admonitionem illius reverenter
debemus audire, ac si nobiscum vivens loqueretur
in corpore. Ait enim <small>[Note: <nobr><sub></sub></nobr> Lib. III <em>Sent.,</em> cap. 8.]</small>: Sicut legendo scire
concupiscimus ea quae nescimus, ita sciendo recta
quae didicimus, opere implere debemus. Lector
strenuus potius ad implendum opere ea quae legit,
quam ad discendum ea quae nescit, erit promptissimus.
<nobr><sub></sub></nobr> Lex Dei praemium habet et poenam legentibus
eam. Praemium habet his, qui eam bene vivendo
custodiunt; poenam vero illis, qui illam male
vivendo contemnunt <small>[Note: <nobr><sub></sub></nobr> Haec ex lib. II, cap. 1.]</small>. Ad majoris culpae cumulum
pertinet scire quemquam quod sequi debeat,
et nolle sequi quod sciat. Unde Dominus in Evangelio:
<em>Servus,</em> inquit, <em>sciens voluntatem Domini sui,
et non faciens, plagis vapulabit multis</em> <strong>(Luc. XII)</strong>. Et
Jacobus: <em>Scienti bonum, et non facienti, peccatum
est</em> <strong>(Jac. IV)</strong>. <small>[Note: <nobr><sub></sub></nobr> Rursum ex lib. III, c. 19.]</small> Dei ergo servum sine intermissione
legere, orare et operari oportet, ne forte
mentem otio deditam spiritus fornicationis subrepat,
et ad peccandum provocet. Luxuria cito praeoccupat
<nobr><sub></sub></nobr> hominem illum, quem invenit otiosum;
minus vero delectatur flagitio corpus labore fatigatum.
Contuere regem Salomonem per otium
multis fornicationibus involutum, et per fornicationis
vitium usque in idololatriam lapsum <strong>(III Reg.
XI)</strong>. <small>[Note: <nobr><sub></sub></nobr> Ex eod. lib. III, <em>Sent.</em> c. 7.]</small> Multum ergo apud Deum utraque sibi
commendantur necessario: ut oratione operatio,
et opere fulciatur oratio. Unde etiam Jeremias ait:
<em>Levemus corda nostra cum manibus</em> ad Deum
<strong>(Thren. III)</strong>. Cor enim cum manibus levat, qui orationem
cum bono opere sublevat. Nam quisquis orat
et non operatur, cor levat, et manus non levat.
Quisquis vero operatur et non orat, manus levat
ad Deum, et cor non elevat. Sed quia et operari
necesse est et orare, bene juxta utrumque dictum
<nobr><sub></sub></nobr> est: <em>Levemus corda nostra cum manibus ad
Deum.</em></p>
<p>Igitur, fratres charissimi, ne de negligentia mandatorum
corde reprehendamur, dum salutem nostram
obtinere sola oratione aut sola operatione
contendimus, necesse est ut, postquam bonum opus
agimus, lacrymae orationum fundantur ut meritum
bonae actionis humilitas impetret precis. Quicunque
igitur Deo in omni conversatione sua placere desiderat,
otium fugiat; interdum orationi incumbat;
interdum vero utile sibi et aliis opus quaerat; quia
otium stultitiam auget, labor vero scientiam generat
<small>[Note: <nobr><sub></sub></nobr> Haec etiam ex lib. II <em>Sent.</em> Isidori, c. 10.]</small>. Hac de causa in omni opere bono fraus
et desideria sunt formidanda. Fraudem Deo facimus,
<nobr><sub></sub></nobr> quoties de bono opere nostro non Deum sed
nosmetipsos laudamus. Desidiam agimus, quoties
per torporem languide ea quae Dei sunt, operamur.
Omnis ars hujus saeculi strenuos habet amatores,
et ad exsequendum promptissimos; et hoc proinde
fit, quia praesentem habet operis sui remunerationem.
Ars vero divini timoris plerosque habet sectatores
languidos, tepidos, pigritiae inertia congelatos;
sed proinde, quia labor eorum non praesenti
sed pro futura remuneratione differtur. Ideoque
dum eorum laborem mercedis retributio non statim
consequitur, spe dissoluta pene in bono opere languescunt.</p>
<p>Est autem labor et otium interioris hominis, est
labor et otium exterioris. Labor interioris hominis
<nobr><sub></sub></nobr> labor scientiae, labor exterioris exercitium operationis.
Labor scientiae in tribus dividitur partibus:
id est in labore disciplinae, et exercitii, atque doctrinae.
In pueritia est labor disciplinae, in juventute
labor exercitii, in senectute labor doctrinae;
ut qui nescit, in pueritia discat; qui didicit, in juventute
ad usum ducat; quod autem ad usum duxit,
in senectute doceat. Est et alius labor interior,
scilicet cogitationis et meditationis, ut ad requiem
perveniat contemplationis; ut, si quid per oblivionem
sub nube dubitationis latet obscurum, fiat
cogitatione liquidum, meditatione liquidius, contemplatione
liquidissimum. Cum enim aliquid de
<nobr><sub></sub></nobr> coelestibus offert memoria menti, prius quasi confusum
in cogitatione cernitur, postea meditatione
discernitur, ad ultimum vero contemplatione dignoscitur.
Accenditur ergo consideratione cogitatio,
inflammatur discretione meditatio, illuminatur cognitione
contemplatio. Est enim cogitatio in mente,
quasi fumus in igne; meditatio, quasi flamma cum
fumo; contemplatio, ignis cum flamma sine fumo.
Cum autem mens ad consideranda coelestia laborat,
tunc cogitatio occupatione temporalium rerum impeditur,
meditatio quippe otio conturbatur, contemplatio
curiositate revocatur; et sic fit quandoque,
ut mens otiosa voluptate torpescat, ac vitiis
subjiciatur. Cum igitur homo interior jacet in lectulo
voluptatis, dum somno torpescit inertiae, et
<nobr><sub></sub></nobr> somnis deluditur curiositatis, convocat et hortatur
hominem exteriorem, ut inclinet aurem rumoribus,
loquatur vana, induatur mollia, mane comedat,
lectionem coenae terminet gallus. Euntibus dormitum,
surgentes ad vigilias fratres obvient, vigilantibus
illis dormiant, redeuntibus surgant. Sed
melius forsitan esset, si nihil dicerent, quam si
subtractis syllabis aut dictionibus psalmos decantarent.
Haec est otiosorum tarditas, qui nihil operantur
ad horam, sed semper comitantur moram.
In hoc potius gaudent, ut extra conventum comedant,
et ad horas tardius surgant. Hi sunt qui
exspectant cum asino, nec ascendunt cum Isaac in
montem: portantes paleas et stimulum, quae ad asinum
<nobr><sub></sub></nobr> pertinent; non ignem et gladium, quae pertinent
ad sacrificium. Ait enim Abraham ad pueros:
<em>Exspectate hic cum asino: ego et puer, posquam adoraverimus,
revertemur ad vos</em> <strong>(Gen. XXII)</strong>. Pueri sunt
pueriles sensus animi, qui cum asino exspectant;
quia tarditatem semper amant. Duo dicuntur esse
pueri, otiosi videlicet et tepidi portantes stimulum
carnis et paleas levitatis. Abraham vero, qui interpretatur
<em>pater multarum gentium,</em> id est animus
genitor multarum cogitationum, cum puero ascendit,
id est cum corde puro, portans in manibus
ignem et gladium. Per ignem charitatem, per gladium
praedicationis intelligimus verbum. Ille igitur
portat ignem et gladium in manibus, qui quod amat
et praedicat, bonis implet operibus. <em>Ego,</em> inquit, <em>et
</em><nobr><sub></sub></nobr> <em>puer revertemur ad vos.</em> Necesse est ut ambo redeant,
id est vis rationis, et puritas mentis, ut revertantur
ad agendam curam carnis, non in desideriis,
sed in necessariis <strong>(Rom. XIII)</strong>. Semper enim
caro quaerit ciborum affluentiam, et otii libertatem.
Necessaria vero sunt impendenda, non subtrahenda.
Sed tamen ne vacet otio, dum impenditur
cibus, sequantur quae conveniunt asino, virga scilicet
et onus <strong>(Eccli. XXXIII)</strong>. Virga correctionis, et
onus laboris. Inter virgam siquidem et onus non
est otii locus. Laboret igitur homo interior et exterior,
et studiose insistant operi, ne eis dicatur:
<em>Quid hic statis tota die otiosi?</em> <strong>(Matth. XX.)</strong> Tota
<nobr><sub></sub></nobr> die otiosi stant, qui omni tempore vitae suae cessantes
a bono opere, in foro vanae gloriae torpentes
perseverant. Conventus fratrum quasi otiosus stat,
si eos abbas ad laborem, id est exercitium regularis
vitae, praedicando et admonendo non invitat. Otiosus
stat populus, quia non episcopus, non archidiaconi
eos conducunt ad bonum opus. Tamen audiant praelati
causam hujus otii: <em>Nemo,</em> inquiunt, <em>nos conduxit</em>
<strong>(ibid.)</strong>. Non episcopi, non presbyteri conducunt
populum, non abbates, non priores conventum.
Quo enim eos conducent? Forsitan ad quaerendum
temporalem honorem, et non ad spiritalem
laborem. Forsitan studiosius illos conducent ad
regis curiam quam ad Domini vineam. Ibi curiosius
agitur de pondere pecuniae quam de quantitate
<nobr><sub></sub></nobr> culpae. Nascitur illis sermo de examinatione argenti,
non de purgatione peccati. Sunt tamen quidam
boni praelati, qui operarios ad laborem conducunt;
verbo enim docent, et exemplo praecedunt.
Ad hunc laborem diversi veniunt, id est pueri, juvenes
et senes. Veniunt diversis aetatibus et temporibus,
scilicet vespere, mane et meridie. Mane
veniunt pueri, meridie juvenes, vespere senes; ut
ita dicam, mane venit Maurus, meridie Paulus,
vespere Tranquellininus, sive Gentianus. Hic large
accipimus juventutem, et non adolescentiam tantum,
sed etiam maturam comprehendimus aetatem.
Haec est aetas labori congrua, quia nullus poterit
operari in futura vita. <em>Venit nox in qua nemo potest
</em><nobr><sub></sub></nobr> <em>operari</em> <strong>(Joan. IX)</strong>. In hac aetate Paulus volens redimere
tempus, non solum instabat contemplationi,
sed etiam operationi.</p>
<p>Patriarcham Issachar, si placet, ad medium deducamus;
et ab eo exemplum exercitationis, perseverantiae
et perfectionis sumamus. Issachar qui
<em>merces</em> interpretatur, ad populum gentium, quem
Dominus pretio sanguinis sui est mercatus, refertur.
<small>[Note: <nobr><sub></sub></nobr> Ex B Isidor., <em>Quaest. in Gen.,</em> c. 31.]</small> Hic Issachar scribitur asinus fortis <strong>(Gen.
XL)</strong>, quia prius gentilis populus quasi brutum et
luxuriosum animal erat serviens idolis. Vere nunc
fortis est Redemptoris Domini jugo colla subjiciens,
et onus disciplinae evangelicae perferens. Hic, accubans
inter terminos, <em>vidit requiem quod esset bona,
et terram quod optima, et supposuit humerum suum
</em><nobr><sub></sub></nobr> <em>ad portandum, et factus est tributis serviens</em> <strong>(ibid.)</strong>.
Oportet ergo nos, dilectissimi, transire de terra ad
terram, de terra aliena ad terram propriam, de
exsilio ad patriam, de gente ad gentem, de regno
ad populum alterum, de terra morientium ad terram
viventium, si volumus experiendo nosse verum
et internum gaudium.</p>
<p>Concupiscamus et nos terram illam, quam Issachar
iste vidit et concupivit. Si enim non vidisset,
non cognovisset; et si non cognovisset, non concupisset
<strong>(Joan. XIV)</strong>. Pro hac terra asinus factus et
fortis effectus libenter supposuit humerum suum
ad portandum, et factus est tributis serviens. Multum
<nobr><sub></sub></nobr> sibi subito viluerat, qui se asinum, animal videlicet
pene prae caeteris vilius, reputabat. Multum
concupivit terram, quam vidit, pro qua ad omnem
laborem fortis perduravit. Vidit sane quod ad pulchritudinem
illius terrae <em>omnes justitiae nostrae erant
ut pannus mulieris menstruatae</em> <strong>(Isa. LXIV)</strong>: viderat
nihilominus <em>quod non sunt condignae passiones hujus
temporis ad futuram gloriam, quae revelabitur in
nobis</em> <strong>(Rom. VIII)</strong>. In uno igitur sibi vilis, in altero
fortis effectus; de uno humiliatus, de altero roboratus,
fortitudinis suae humerum ad omnem laborem
libenter inclinavit, et ad requirendam divinam gloriam
non suam coelesti vero regi dignum tributum
persolvit. Vultis audire, et alterum simili ratione
sibi viluisse, et ad omnem nihilominus laborem
<nobr><sub></sub></nobr> convaluisse? <em>Ut jumentum,</em> inquit David, <em>factus
sum apud te</em> <strong>(Psal. LXXII)</strong>. Et alibi: <em>Propter te,</em> inquit,
<em>mortificamur tota die</em> <strong>(Psal. XLII)</strong>. Ecce quam
vilis, ecce quam fortis. Vilis ut jumentum, fortis ad
se mortificandum. <em>Issachar, asinus fortis, habitans
inter terminos vidit requiem quod esset bona, et
terram quod esset optima.</em> Pene igitur, non plene,
illam viventium terram apprehenderat, qui inter
terminos habitabat. Quia vilissimis et paucissimis
hujus vitae bonis contentus erat, hujus terrae miserae
extrema tenebat. Et quia frequentes mentis
excessus perennis vitae bona praegustabat, illius
beatae terrae initia tangebat. <em>Vidi,</em> inquit, <em>requiem
quod esset bona.</em> Requies ergo bona ibi est, hoc est
in coelesti patria, quia, si ibi non esset, ibi eam
<nobr><sub></sub></nobr> minime vidisset; et si bona non esset, propter eam
humerum suum ad portandum minime supposuisset.
<em>Mansueti autem,</em> inquit Propheta, <em>haereditabunt
terram, et delectabuntur in multitudine pacis</em> <strong>(Psal.
XXXVI)</strong>. Ecce qualis terra, ibi et requies vera, pax
plena, requies bona, pax quieta, quies pacifica. In
illa coelesti patria labor non est, sed ad illam sine
labore perveniri non potest. Propter ipsam in hac
vita laboratur, sed in ipsa a nemine labor exigitur.
Extra hanc terram non invenitur requies vera,
quia nullus penitus labor est in ea. Si ergo cum
Paulo cupimus tempus redimere, et dies malos
evadere, oportet nos in hac praesenti vita frequenter
orare, operari et legere <strong>(Ephes. V)</strong>. Sic etiam Jacob
<nobr><sub></sub></nobr> cum Rachel et Lia revertitur ad patriam <strong>(Gen. XXX)</strong>,
sic Mariae et Marthae precibus Lazarus adjuvatur
ad vitam <strong>(Joan. XI)</strong>. Cum Rachel et Lia Jacob revertitur,
quando aliquis desiderio bene operandi
gradiens, activae et contemplativae vitae sociatur.
Lazarus vero interpretatur <em>adjutus.</em> Qui tunc resuscitatur,
quando aliquis hinc bonis operibus,
hinc lacrymis a morte peccati liberatur. Nemo igitur
a labore excusatur; non pueri, non juvenes, non
senes; sola tamen juventus portat pondus diei et
aestus. Portat materialiter pondus laboris, et aestum
solis. Portat moraliter pondus carnalis fragilitatis,
sustinet aestum libidinis. Labore igitur manuum
<nobr><sub></sub></nobr> annihilatur pondus tentationum; otio multiplicatur
tentatio vitiorum. Labore caro affligitur,
otio nutritur. Juvenis autem in otio, quasi juvencus
sine jugo, qui dum non tenetur obedientiae vinculo,
in aequalitate fraternae societatis quasi vox lasciviens
discurrit per desideria propriae voluntatis.</p>
<p>Moneo igitur vos, fratres charissimi, ut ea quae
dicuntur, sollicite audire dignemini. In illa terra
bona et optima, hoc est in coelesti patria, nullus
labor est, sed tamen ad illam sine labore nemo
pervenire potest. Unde est illud: Ad magna praemia
perveniri non potest nisi per magnos labores
<small>[Note: <nobr><sub></sub></nobr> Greg., hom. 37, <em>in Ev.</em>]</small>. Et iterum: <em>Non coronabitur, nisi qui legitime
certaverit</em> <strong>(II Tim. II)</strong>. Regnum coelorum non
dabitur tepidis, otiosis et vagantibus; sed in Dei
servitio exercitatis, et studiose contra vitia et tentationes
<nobr><sub></sub></nobr> certantibus. Ad illam ergo terram bonam
et optimam oculos mentis erigite, et pro amore
illius omnia quae in hoc mundo sunt, despicite;
et ut eam vobis in haereditatem possitis acquirere,
libenter humerum ad portandum onus ordinis
supponite. Praelati vestri praecepta tota intentione
custodite, et ut ad illam optimam coelestis patriae
terram pertingere valeatis, voluntarie colla jugo
divinae ordinationis submittite. Vos ipsos pro amore
Christi vilipendite, et in Dei servitio fortes exhibete,
praesentia despicite, futura bona concupiscite, carnalia
<nobr><sub></sub></nobr> abhorrete, spiritalia amate, temporalia ad necessitatem
possidete, aeternam ad jucunditatem desiderate.
Sed meus, quae ad aeternum gaudium nondum
tota colligitur, quae sit vera requies, minime
experitur. Vae mihi misero qui usque hodie vagus
et profugus sum super terram! Vagus, sequendo
concupiscentiam; profugus, declinando miseriam.
Concupiscentia me facit vagum, miseria efficit profugum.
Est procul dubio terra ista, non stabilitas
cordis, sed duritia et insensualitas mentis. O felix,
qui potuit vel ad horam malorum omnium oblivisci,
et illa interna pace vel requie saltem ad modicum
potiri! Felicem nihilominus, cui datum est dispersiones
cordis in unum colligere, et in illo verae felicitatis
fonte desiderium figere! Transeamus ergo
et nos, dilectissimi, cum patriarcha Issachar mente
<nobr><sub></sub></nobr> et opere de terra miseriae ad terram optimam, de
terra aliena ad terram propriam, de exsilio ad patriam,
de carcere ad curiam, de infelicitate ad gloriam,
de captivitate ad libertatem, de morte ad
vitam, de tenebris ad lucem, de theatro ad palatium,
de ergastulo ad regnum, de cloaca ad coelum, de
volutabro vitiorum ad consortium angelorum, ad
quod Jesus Christus nos perducere dignetur, qui
cum eodem Patre et Spiritu sancto in Trinitate
perfecta vivit et regnat Deus per omnia saecula saeculorum.
Amen.</p>
<br> <h4><center>SERMO OCTAVUS.
QUALITER SENES AC JUVENES DEO SERVIRE DEBEANT </center></h4><nobr><sub></sub></nobr> 
<p><nobr><sub></sub></nobr> Moneo vos, fratres charissimi, causa vestrae salutis,
ut sollicite audire dignemini verba sapientissimi
Salomonis: <em>Cani sunt sensus hominis, et aetas
senectutis vita immaculata</em> <strong>(Sap. IV)</strong>. Non ergo veraciter
dicitur senex, qui aetate est provectus, sed qui
sensu est perfectus. <em>Senectus enim venerabilis est,
non diuturna, nec in numero annorum computata</em>
<strong>(ibid.)</strong>; sed innocens et Deo placita vita. Nulli deest
aetas puerilis, si fuerit sensu parvulus et levis. Unde
est illud: <em>Maledictus puer centum annorum</em> <strong>(Isa.
LXV)</strong>. <small>[Note: <nobr><sub></sub></nobr> Ex lib. <em>De salutarib. docum.</em> cap. 43.]</small> Quamvis quisque sit aetate parvulus, tamen
si fuerit sensu magnus, non inter juvenes, sed
inter senes est computandus. Sic enim de Daniele
legitur: Juvenis quidem erat aetate, senior vero
scientia ac mansuetudine. Nam et David cum aetate
<nobr><sub></sub></nobr> esset puer, et sensu perfectus, cor suum et mentem
habebat in Domino defixam; et ob hoc in regem
est elevatus. Et Saul cum esset in senili aetate, quia
in se magnam habuit nequitiam et puerilem levitatem,
expulsus est de regali culmine. Dominus vero
et Salvator noster a senioribus crucifigitur, et ingressus
Jerosolymam a pueris collaudatur. Nam et
<nobr><sub></sub></nobr> arbor multorum annorum si infructuosa fuerit, exciditur;
si autem fuerit novella et fertilis, ut magis
ampliorem proferat fructum, excolitur</p>
<p>Ideo, fratres dilectissimi, has similitudines vobis
proposuimus, ut nullus vestrum, quamvis sit juvenis,
quamvis senex, de sua virtute praesumat, nec
de suis confidat operibus; sed semper, ne in aliquo
opere displiceat Deo, sit pavidus, semperque, ne
pro aliquo ab eo in perpetuum separetur, sit suspectus.
Quid ergo? <em>Qui gloriatur, in Domino glorietur</em>
<strong>(I Cor. I)</strong>, et non in se.</p>
<p>Sciendum tamen est quia in quibusdam nos oportet
esse infantes, in quibusdam vero senes. Unde
Dominus in Evangelio: <em>Nisi conversi fueritis, et
efficiamini sicut parvuli, non intrabitis in regnum
</em><nobr><sub></sub></nobr> <em>coelorum</em> <strong>(Matth. XVIII)</strong>. Et Petrus apostolus: <em>Quasi
modo geniti infantes, rationabiles sine dolo lac concupiscite</em>
<strong>(I Petr. II)</strong>. Sic etiam et Paulus: <em>Nolite
pueri effici sensibus, sed malitia parvuli estote; sensu
autem viri perfecti</em> <strong>(I Cor. XIV)</strong>. <small>[Note: <nobr><sub></sub></nobr> Ex lib. <em>De duodec. abusione grad.,</em> grad. 2.]</small> Omnibus ergo
hominibus studiose convenit Deo servire, eique per
bonam operationem adhaerere; sed maxime senibus,
<nobr><sub></sub></nobr> qui jam pedes habent in margine fossae. Plus ergo
omnibus religioni operam dare convenit, quos praesentis
saeculis florida aetas transacta jam deserit.
Sicut namque in lignis ipsa reproba arbor comparet,
quae, post flores, fructus optimos cultori suo non
exhibet; sic et in hominibus ipse reprobus est,
quem flos juventutis deserit, et tamen in sui corporis
senectute bonorum operum maturos fructus proferre
parvipendit. Quid ergo stolidius quidve stultius
fieri potest, si mens ad perfectionem festinare
non contendat, quando totius corporis habitus senectute
confectus, homo ad interitum properat?
dum oculi caligant, aures graviter aut fere nihil audiunt,
capilli fluunt, facies in pallorem mutatur,
dentes lapsi numero minuuntur, cutis arescit, rugis
<nobr><sub></sub></nobr> contrahitur, flatus jam non suaviter olet, pectus
suffocatur, tussis fervet atque cachinnat, genua trepidant,
talos et pedes tumor inflat, homo interior qui
non senescit, his omnibus aggravatur, et haec omnia
ruituram jam jamque domum corporis cito praenuntiant.
Quid ergo superest, nisi dum hujus vitae defectus
appropiat, nihil aliud cogitare quam quomodo futuri
aditus prosperitates comprehendantur, et pericula
animae evadantur quisque senes appetat? Juvenibus
enim incertus hujus vitae instat terminus, senibus
vero cunctis maturior ex hac luce imminet recessus.</p>
<p>Cavendae sunt ergo homini duae particulae, quae
in illius corpore non veterascunt, et totum hominem
ad peccandum pertrahunt: cor videlicet et
<nobr><sub></sub></nobr> lingua; quia cor novas semper cogitationes machinari
non desinit, lingua vero impigre loquitur quodcunque
cor machinari senserit. Non dicat ergo
senex: Humanum sanguinem non effundo, domos
proximorum non succendo, res alienas non diripio.
Quia si a corde superfluas, et quod gravius est,
nocivas cogitationes non expulerit, et ori suo custodiam
non imposuerit, apud Christum, districtum
videlicet judicem, pro solo otioso verbo culpabilis
erit. Caveat igitur senilis aetas, ne istae juvenescentes
particulae, lingua scilicet effrenata, et cor inutilia
cogitans et vana, totam harmoniam decipiant, et per
ineptas res reliqui corporis gravitatem illudant, et
tormentis gehennae tradant. Senex vero qui morti
proximus, mortis adventum non abhorret nec formidat;
<nobr><sub></sub></nobr> qui quasi ad ostium hujus mundi positus,
fortis et obstinatus spectat, nec tamen vitae praesentis
attendit egressum, nec ingressum futurae
considerat, seipsum a coetu justorum alienat. Audit
nuntios mortis, et credere non vult eis. Tres sunt
enim nuntii mortis: casus videlicet, infirmitas et
senectus. Casus dubia, infirmitas gravia, senectus
certa nuntiat. Casus mortem nuntiat latentem, infirmitas
apparentem, senectus praesentem.</p>
<p>Ex incertitudine mortis, timor; ex infirmitatis
gravitate, dolor; ex certitudine senectutis, non obstinatio,
sed humilitas et afflictio sequi deberet; sed
forsitan funiculus triplex, quo ligatur senex, non
facile rumpitur <strong>(Eccle. IV)</strong>. Triplex funiculus pravae
consuetudinis est usus, qui ex tribus conficitur,
<nobr><sub></sub></nobr> quando meditatio sermoni, sermo operationi ab
otiosis hominibus complicatur. Dum enim a pueritia
in mente senis per cogitationem semitam fecerit
voluptas, in sermone vanitas, in opere perversitas,
quid aliud agitur, nisi quod in consuetudinem
haec tria torqueantur? Est autem laqueus in
fune, dulcedo temporalis in consuetudine: circumdatio
funis impedimenta sunt carnis. Dulcedine
igitur temporalium rerum decipimur, consuetudine
ligamur. Ille autem laqueum evaserat, qui de se
suisque sociis dicebat: <em>Anima nostra sicut passer
erepta est de laqueo venantium; laqueus contritus est,
et nos liberati sumus</em> <strong>(Psal. CXXIII)</strong>. Absalon vero
crinibus inhaerens quercui, duritiam designat cujuslibet
hominis ad opus bonum obstinati. Qui dum patris
<nobr><sub></sub></nobr> exercitum fugeret, contigit ut condensae quercui
crinibus inhaereret <strong>(II Reg. XVIII)</strong>. Absalon <em>pax
patris</em> interpretatur, quia pater eum licet persequentem
patiebatur. Non dicitur pax filii, quia patrem
nolebat pati. Quercus intus durior, exterius
vero comprobatur esse fragilior. Cui Absalon suspensus
inhaeret, quia interius obstinationem mentis,
exterius vero comitatur fragilitatem carnis. Crinibus
inhaerens suspenditur, quia superfluitatis amore
detinetur. Mulus autem cui insederat, pertransiit,
sed ipse quercui suspensus inhaesit; quia et luxuria
et dolus, cui semper servierat, periit, sed poena
peccati remansit. Tribus lanceis, id est avaritia,
superbia et luxuria, cor ejus perforatur. Unde et
<nobr><sub></sub></nobr> usque in hodiernum diem acervus magnus lapidum
super eum projicitur, quia peccatorum sive suppliciorum
multitudine in aeternum gravatur. Nec mirum
si magnus acervus lapidum fuerit, quia per
obstinationem usque in finem cor impoenitens gessit.</p>
<p>Sunt etiam tres species obstinatorum: prima
scilicet eorum, qui ex correctione proficiunt; secunda
eorum, qui ex commonitione deteriores
fiunt; tertia eorum, qui emendationem promittunt,
sed promissum non faciunt. Ex correctione rex
Manasses factus est melior <strong>(II Paral. XXXIII)</strong>, Nabal
ex commonitione deterior <strong>(I Reg. XXV)</strong>, Pharao
ex afflictione exstitit durior <strong>(Exod. VII)</strong>. Manasses
in carcere positus, catenis et compedibus astrictus,
Deum cognovit, quem prius liber cognoscere noluit.
<nobr><sub></sub></nobr> Tales sunt quidam claustrales, qui quandiu sui
juris sunt, perverse vivunt. Dum vero in claustro
quasi in carcere tenentur astricti catenis, obedientiae
scilicet et timoris; dum compedes etiam adduntur,
quia vagari vel egredi foras non permittuntur;
fit quandoque, ut Deum, quem prius despexerant,
correpti diligant; et qui fecerant de libertate servitutem,
faciant de necessitate virtutem. Quos igitur
perversos propria fecerat libertas, devotos reddit
per correctionem aliena potestas.</p>
<p>Nabal vero designat quosdam doctores, qui ex
commonitione subditorum fiunt deteriores; qui pueris
David cibum negant, quia pure vivere volentibus
verbum Dei non propinant. Tonsoribus vero suis
convivium parant, quia vacantes otio, adulantium
<nobr><sub></sub></nobr> confabulationes amant. Accusat Nabal David, et
dicit: <em>Hodie increverunt servi, qui fugiunt dominos
suos</em> <strong>(I Reg. XXV)</strong>. Perversi siquidem praelati dolent,
cum vident numerum religiosorum multiplicari:
timent, cum David vident, id est bonos subditos,
ungi in regem; et Saul dejici, id est perversos
praelatos honore praelationis privari. Sed quare
timent? Videlicet ne et ipsi honoribus priventur, ne
loco eorum aliquis melior restituatur. <em>Et indicavit
Abigail Nabal omnia verba quae audierat a David, et
emortuum est cor ejus intrinsecus, et factus est quasi
lapis</em> <strong>(ibid.)</strong>, cum aliquis morte perpetua induratur.
Post mortem Nabal Abigail regina constituitur, quia
qui sub perverso magistro bene vixerit, ad regimen
animarum sublimari poterit, ut cum David obtineat
<nobr><sub></sub></nobr> temporale regnum, et cum Christo regnet in aeternum.
Misit enim David ad Abigail nuntios, ipsa
autem secuta est eos. Nuntios David Abigail sequitur,
dum quilibet fidelis Ecclesiae doctores vita et
moribus imitatur. <em>Sed et quinque puellae pedissequae
ierunt cum ea.</em> Quinque pedissequae ejus sunt quinque
corporis sensus, qui quasi puellae pedissequae
cum Abigail gradiuntur, dum per munditiam continentiae
cuilibet justo servientes obsequuntur.</p>
<p>Pharao vero, qui populum Dei Moysi dimittere
promisit, nec tamen dimisit, illos designat qui vitae
melioris emendationem promittentes, nec culpam
dimittunt, nec tamen in spiritu columbino contritionem,
sed in voce corvina dilationem quaerunt;
<nobr><sub></sub></nobr> quorum terra diversis plagis affligitur, nec emollitur,
sed consuetudine peccandi magis ac magis induratur.
Tunc enim Dominus aquas in sanguinem
convertit, cum de rerum causis aliquis carnaliter
sentit. Terra producit ranas, cum in aliquo garrienti
dominatur vana loquacitas. Cynomyia quidem
et ciniphes sunt in portum mentis impetus et canini
mores. Mors pecorum mortem designat cogitationum,
quae pecoribus assimilari solent, quando rationabili
intellectu carent; sicut enim <em>homo comparatus
est jumentis insipientibus, et similis factus est
illis</em> <strong>(Psal. XLVIII)</strong>. Sexta plaga est cum tument vesicae,
corrumpuntur viscera; quod fit, dum interiora
mentis tument odio, et ebulliunt ira. Plaga grandinis
in fructibus iniquitatem designat manifestam
<nobr><sub></sub></nobr> in operibus. Plaga locustae instabilitas est animae,
quae ore laedit cum detrahit; dat saltus, dum ad
carnis se extendit affectus. Plaga siquidem tenebrarum
caecitatem designat animarum, quae palpabiles
esse comprobantur, dum perversa, quae mens cogitat,
opere perpetrantur. Hoc enim palpabile est,
quod manu tangi potest. Nota quod inter plagam
grandinis et plagam tenebrarum media ponitur
plaga locustarum. Ab iniquitate etenim quae designatur
per grandinem, fit quasi saltus locustarum
ad aeternae damnationis caecitatem. Novissima plaga
est mors primogenitorum. Primogenita siquidem
mentis moraliter sunt voluntas et intentio cujuslibet
operantis. Dum enim voluntas et intentio corrumpuntur,
<nobr><sub></sub></nobr> quasi primogenita Aegyptiorum morte
percutiuntur. His igitur plagis affligitur obstinatio
senis, qui carnalibus delectatur, loquacitate gaudet,
importunus et gravis est omnibus, more pecorum
pronus ad vitia, iracundia tumet, ad injuriam manifestus,
ad omnia mobilis, luce veritatis carens, et
ideo se ipsum palpans.</p>
<p>Iterum, dilectissimi, obstinato seni compatiendo
ad vos revertor loquendo. Senex, qui mane, hora
tertia, sexta et nona, id est in pueritia, adolescentia,
juventute, senectute ad bonum opus invitatur,
et venire contemnit, quid aliud nisi noctem aeternae
damnationis exspectat, in qua nihil boni amplius
operari poterit? Senex qui tota die stetit otiosus, et
noluit pro Deo pondus diei sustinere nec aestus,
<nobr><sub></sub></nobr> quid praestolatur, nisi ut post modicum aeternis tradatur
suppliciis cruciandus? Unde beatissimus Joannes
Baptista ait: <em>Jam securis ad radices arborum
posita est. Omnis arbor quae non facit fructum bobonum,
excidetur et in ignem mittetur</em> <strong>(Matth. III)</strong>.
Arbor infructuosa nihilominus praeciditur et igni
traditur, quando infructuosus senex et ad bene
operandum obstinatus morte praeciditur, et gehennae
ignibus deputatur. Quomodo etiam ad nuptias aeterni
Regis intrare se credit, qui, audita et contempta invitantis
Domini voce, per exercitationem boni operis
ad eum venire despicit? Omnes quippe homines
oportet bonis operibus insistere, et praecipue senes,
quos citius constat, morte cogente, ab hac vita
<nobr><sub></sub></nobr> discedere. Senex deditus levitati et illicitis actibus,
non de suis solummodo sceleribus, verum etiam de
aliorum peccatis, quibus male vivendi in omni vita
sua praebuit exempla, est rationem redditurus. Necesse
est ergo ut negligens senex, quamvis sero ad
se ipsum redeat, funiculum triplicem, quo tenetur
astrictus, rumpat, id est pravam consuetudinem
vincat, et animam suam de laqueo venantium bene
vivendo eripiat. Praeterea se ipsum disciplinae Ecclesiae
cum omni devotione subjiciat, non simulative,
nec in voce corvi, cras, cras, id est dilationem
promittendo; sed in gemitu columbae, hoc est in
humilitate, mala quae egit emendando. Crines capitis
sui tondeat, id est amorem levitatis et superfluitatis
abjiciat, ne quercui, id est duritiae et avaritiae mentis
<nobr><sub></sub></nobr> inhaerendo, suspensus intereat, hoc est a bonis
operibus vacuus a societate electorum Dei pereat.
Audi ergo quicunque es, inutilis et infructuose senex,
audi quae dico, ausculta quae loquor, attende
quae moneo. Desine jam peccata tua augmentare, et
sceleribus tuis finem impone. Jam tempus est ut ad
te ipsum redeas, et quid sis, et quare natus, et ad
quam rem in saeculo procreatus, agnoscas. Nunquid
ideo omnipotens Deus te in hac vita creavit, ut
omne tempus vitae tuae otiose transires, et non magis
ut illum agnosceres eique fideliter servires, et
ad ultimum cum eo in coelo regnares? Cur ergo
prave vivendo, ab illo qui te et omnia ex nihilo creavit,
discedis, et te ipsum flammis gehennae exponis?
<nobr><sub></sub></nobr> Curre ergo pro te, miser, dum potes, ne, si dum
potes nolueris, forte cum volueris, jam non possis
<small>[Note: <nobr><sub></sub></nobr> Lib. III <em>Sent.,</em> cap. 18.]</small>. Paratus est semper Deus peccata nostra
dimittere, si ad eum conversi fuerimus toto corde,
ipsumque deprecati fuerimus humili ac simplici
mente. Dum ergo patienter exspectat, converti ad
ipsum bona operando festinemus, ne, si tardaverimus,
eum ad iracundiam provocemus; quia quosdam
quidem ad supplicium praedestinavit, quibusdam
vero magnum beneficium praestitit; nec tamen
hoc injuste, sed alto suo consilio atque judicio fecit.
Cain namque perfecit homicidium <strong>(Gen. III)</strong>, et Job
vulneratus est Dei amicus <strong>(Job II)</strong>, et Abel a fratre
suo occisus <strong>(Gen. III)</strong>; nec tamen Job diutius passus
est cruciatum, nec Ananiae locum dedit ad ignoscendum
<nobr><sub></sub></nobr> <strong>(Act. V)</strong>, nec Paulum deseruit colaphizatum,
quem sua gratia fecit robustum <strong>(II Cor. XII)</strong>, nec
Judam suscepit poenitentem <strong>(Matth. XXVII)</strong>, nec Petrum
deseruit flentem <strong>(Luc. XXII)</strong>. Et sic pius et
misericors Dominus alto suo judicio separat vasa
irae a vasis misericordiae. O si attendamus miserum
Judam, vas olim perfectum in perditionem perductum,
qui mustum sancti Spiritus portare non potuit,
quo accepto, continuo crepuit, quia vas totum
fractum ad nihilum est utile vel aptum! Ideo haec
exempla, o senex inveterate dierum, utinam bonorum
proposui tibi, ut diutius ad Deum non tardes
converti, sed quantocius te ipsum humiliter subjicias
jugo servitutis Christi. Festina ergo dum adhuc
<nobr><sub></sub></nobr> potes, dum Deus tibi licentiam vivendi praestat: ne
ille qui <em>naturalibus non pepercit ramis,</em> si tardaveris,
<em>forte nec tibi parcat</em> <strong>(Rom. XI)</strong>. Age itaque jam
ut oportet. Terminum vitae tuae quotidie intuere.
Memoriam mortis tuae tibi objice. Propone ut ulterius
non pecces; ne ultra delinquas statue; culpas
tuas cave iterare. Propone tibi futurum judicium;
reduc ad memoriam perpetuos inferorum ignes; propone
tibi gehennae poenas horribiles. Ora cum lacrymis
indesinenter, ora jugiter, precare Deum diebus
ac noctibus, ut clementer indulgeat tuis criminibus.
Peccata tua cum lacrymis manifesta, et misericordiam
Dei indubitanter spera. Depone injustitiam,
et in bonitate Dei habeto remissionis fiduciam.</p>
<p>Vos iterum nosse volo, fratres charissimi, quia
<nobr><sub></sub></nobr> Dei Filius non solum pro senibus, sed etiam pro
omnibus quos ad vitam aeternam praedestinavit,
dignatus est mori. Omnibus igitur pueris, adolescentibus,
juvenibus, senibus, omnibusque fidelium
aetatibus convenit ipsum cum Patre et Spiritu sancto
unum verum Deum cognoscere, eumque cum
timore diligere, et cum dilectione timere, atque
illi pura et devota adhaerere mente, ac placitam
pro viribus servitutem exhibere. Vestigia ergo illius,
in quantum possibile est, studiose sequimini, ut
possitis eum videre regnantem in dextera Patris
sui; ipso praestante, qui cum eodem Patre et Spiritu
sancto in Trinitate perfecta vivit et regnat
Deus per omnia saecula saeculorum. Amen.</p>
<br> <h4><center>SERMO NONUS.
NE MONACHI SIVE CANONICI REGIS CURIAM FREQUENTARE PRAESUMANT. </center></h4><nobr><sub></sub></nobr> 
<p><nobr><sub></sub></nobr> Rogo et moneo vos, fratres et domini mei, ut
attentius audiatis verba Hispaniarum doctoris Isidori
<small>[Note: <nobr><sub></sub></nobr> Ex lib. <em>De salutarib. docum.,</em> cap. 56.]</small>: Alia, inquit, sunt praecepta, quae dantur
fidelibus communem in hoc saeculo vitam degentibus,
atque alia huic saeculo renuntiantibus. Omnibus
in hoc saeculo communem vitam degentibus
dicitur, ut sua omnia bene et juste gerant; saeculo
autem renuntiantibus praecipitur, ut pro Christo
omnia sua derelinquant. Illi, videlicet cuncti
fideles, generalibus praeceptis astringuntur; isti,
id est religiosi, generalia praecepta perfectius
vivendo transcendunt. Illis dicitur ut aliena non
rapiant; istis, ut habita deserant. Indicitur illis, ut
non occidant; istis, ut neminem odio habeant, sed
ut pro inimicis Domino preces fundant. Licitum est
<nobr><sub></sub></nobr> illis legitime uxores accipere; istis vero illicitum
de opere conjugii aliquid cogitare. Mandatur illis,
ne adversus quemquam falsum testimonium dicant;
istis, ut ori suo custodiam imponant. Omnibus in
commune fidelibus conceditur, ut mundanis rebus
bene utantur; religiosis dicitur, ut, abnegatis omnibus,
<nobr><sub></sub></nobr> soli Deo vivere delectentur. Saecularium
hominum est huc illucque per plateas civitatis bona
operando discurrere; religiosorum est visus hominum
fugere, seque ipsos intra parietes claustri includere
<small>[Note: <nobr><sub></sub></nobr> Ex eod. lib. III, cap. 21.]</small>. Hi ergo qui pro Dei timore saeculo
renuntiant, et tamen curis rerum familiarium implicantur,
quanto se rerum negotiis occupant, tanto
se a charitate divina separant. Qui simul et terrenis
parere curis, et divinis exerceri officiis student,
utrumque complecti simul non valent; quia duae
pariter curae inesse pectori humano non possunt,
et duobus servienti dominis, utrisque placere
difficile est <small>[Note: <nobr><sub></sub></nobr> Ibid., cap. 16.]</small>. Qui, post renuntiationem mundi, ad
supernam patriam sanctis desideriis inhiat, ab hac
terrena intentione quasi quibusdam pennis sublevatus
<nobr><sub></sub></nobr> erigitur, et in quo lapsus erat, per gemitum
conspicit; et ubi pervenerit, cum gaudio magnus
intendit. Qui vero a contemplationis requie reflexus,
vitiis hujus saeculi incidit, si ad memoriam sui revertatur,
protinus ingemiscit; quantunque fuerint
tranquilla quae perdiderit, quamque confusa sint
<nobr><sub></sub></nobr> in quibus cecidit, ex ipsa laboris sui difficultate cognoscit.
Quid enim in hac vita laboriosius quam
terrenis desideriis aestuare, aut quid hic securius,
quam hujus saeculi nihil appetere? Qui enim hunc
mundum diligunt, turbulentis ejus curis ac sollicitudinibus
conturbantur; qui autem odiunt nec sequuntur,
internae quietis tranquillitate fruentes
futurae pacis requiem quam alibi spectant, hic jam
quodammodo habere inchoant.</p>
<p> <small>[Note: <nobr><sub></sub></nobr> Rursum Isidor. lib., VII <em>Etym.,</em> c. 13.]</small> Monachus Graeca etymologia vocatur, eo
quod sit singularis. <em>Monas</em> enim Graece, <em>singularitas</em>
dicitur Latine. Ergo si solitarius vocabulo monachus
interpretatur, quid facit in turba qui solus
est, et cur in medio populi versatur? <small>[Note: <nobr><sub></sub></nobr> Haec ex eod., <em>De eccles. offic.</em> lib. II, c. 16.]</small> Plura
<nobr><sub></sub></nobr> sunt autem genera monachorum. Primum genus
est coenobitarum, quos nos in commune viventes
possumus appellare. Coenobium enim plurimorum
est, ad instar sanctorum illorum qui temporibus
apostolorum, Jerosolymis, vendita et distributa
omnia sua indigentibus, habitabant in sancta communione
vitae, non dicentes aliquid proprium,
sed erant illis omnia communia, et anima una, et
cor unum in Domino <strong>(Act. II, IV)</strong>. Horum igitur
institutione atque exemplo monasteria sumpserunt
principia sub Spiritus sancti magisterio. Secundum
genus est eremitarum, qui procul ab hominibus
recedentes, deserta loca et vasta inhabitare perhibentur,
ad imitationem scilicet Eliae et Joannis
Baptistae, qui eremi secessus penetraverunt. Tertium
<nobr><sub></sub></nobr> genus est anachoretarum, qui coenobiali conversatione
perfecti, includunt semetipsos in cellulis,
procul ab hominum conspectu remoti et ad se
raro alicui accessus praebentes, sed in sola contemplatione
atque conversatione Domini viventes <small>[Note: <nobr><sub></sub></nobr> Ex citat. loc. <em>Etymolog.</em>]</small>.
<em>Abba</em> vero nomen est Syrum et significat <em>patrem</em> in
Latinum, quod Paulus Romanis scribens exposuit,
dicens: <em>In quo clamamus: Abba (Pater</em>) <strong>(Rom. VIII)</strong>,
in uno nomine duabus usus linguis. Dicit enim Syro
nomine patrem, et rursus Latine nominat idem
patrem. <em>Canon</em> Graece <em>regula</em> dicitur Latine. Unde
et canonici regulares appellati sunt, qui in monasteriis
secundum normam sub sanctis apostolis
constitutam religiose et communiter vivunt. Monachi
<nobr><sub></sub></nobr> ergo specialiter et canonici pro amore Christi
saeculo renuntiant, et seipsos a saecularis vitae
tumultu segregant, atque intra claustri parietes,
<br><em>ne levi saltem eis maculare vitam</em>
<br><em>famine contingat, devote coarctant</em> <small>[Note: <nobr><sub></sub></nobr> Hym. de Comm. monach. ss.]</small>,<br>arbitrioque praepositorum ac regimini humiliter
commendant. Hi monachi, videlicet et canonici,
dum visus hominum fugiunt, dum confabulationes
saecularium spernunt, dum divitias saeculique
voluptates abjiciunt, dum causa amoris
Christi parentes a se repellunt, dum die ac nocte
orationi, lectioni divinaeque contemplationi studiose
<nobr><sub></sub></nobr> insistunt, quasi inter homines eremum sibi constituunt,
quo licentius Deo in psalmis, hymnis et
canticis spiritalibus pure ac sollicite deserviunt.
Tamen sunt quidam monachi et canonici, quod nos
sine gravi gemitu dicere non possumus, qui saeculo
renuntiantes, sub habitu religionis in monasterio
vivunt, et tamen se ipsos intra claustri parietes
continere nolunt, sed magis curias regum ac principum
frequentare appetunt.</p>
<p>Quoniam de curiali monacho aliqua dicturi sumus,
notandum fateor ut et de canonico seu curiali
converso eadem sentiamus. Licet enim diversus sit
habitus, idem tamen debet esse religionis effectus:
ut non affectent placere vestibus, sed bonis moribus.
Cum ergo dicitur monachus sive canonicus
<nobr><sub></sub></nobr> curialis, ex adjuncto designatur aliquid levitatis.
Nisi enim monachus levitati esset deditus, nullatenus
se objiceret regum confabulationibus. Qui
enim saecularium hominum consortia diligunt,
qui se consiliis principum libenter ingerunt,
qui secretorum conscii fiunt, curiales appellari
possunt. Consilia principum perversa, si
ea scias, et internuntius fias, timeo ne consentias,
et animae tuae maculam contrahas. Ordo claustri et
ordo curiae diversus est. Ordo claustri quietus,
ordo curiae tumultuosus. In claustro quieta est et
salutifera conversatio, in curia vero turbulenta et
periculosa habitatio. Habitatores claustri bona
operando, Deum sibi placant; habitatores curiae
<nobr><sub></sub></nobr> illicita agendo, illum ad iracundiam provocant. In
curia sedes in insidiis cum divitibus in occultis, ut
interficias innocentem <strong>(Psal. IX)</strong>; in claustro audis:
<em>Non sedi cum consilio vanitatis, et cum iniqua
gerentibus non introibo</em> <strong>(Psal. XXV)</strong>. Ibi insidiaris ut
rapias pauperem, rapere pauperem dum attrahis
eum <strong>(Psal. IX)</strong>; hic dicis: <em>Odivi Ecclesiam malignantium,
et cum impiis non sedebo</em> <strong>(Psal. XXV)</strong>. Ibi
dextera tua repleta est muneribus; hic lavas inter
innocentes manus tuas. Ibi pauperum res violenter
auferuntur; hic a principibus sponte offeruntur. Ibi
<em>laudatur peccator in desideriis animae suae, et iniquus
benedicitur</em> <strong>(Psal. IX)</strong>; hic autem Dominus
benedicit justo <strong>(Psal. V)</strong>. Si vis igitur esse monachus
vel canonicus curialis, laudas quod non debes,
<nobr><sub></sub></nobr> quod non expedit defendis, operaris quod non licet,
quod non decet loqueris.</p>
<p>Duae tamen sunt curiae principum saecularium,
quorumdam scilicet qui ecclesias construunt, et
quorumdam qui destruunt. Ad utramque quamvis
necessarius sit religiosorum virorum accessus, curialium
tamen monachorum inutilis est et periculosus.
Haec est curia David, illa Absalon. In utraque
vero necessarium est consilium Chusi. Lego
Achitophel consiliarium David quandoque fuisse,
sed tamen ab eo recessisse, et cum Absalon
permansisse <strong>(II Reg. XV)</strong>. Locus est forsitanti
<nobr><sub></sub></nobr> ut exquisitius de adducto loquamur exemplo.</p>
<p>Duae sunt enim curiae David et Absalon. In
utraque autem praevaluit consilium Chusi, non consilium
Achitopel. Chusi <em>silentium.</em> Achitopel <em>ruina
fratris</em> interpretatur <strong>(II Reg. XVII)</strong>. <em>Vir linguosus non
dirigetur in terra: virum injustum mala capient in
interitu</em> <strong>(Psal. 139)</strong>. Si autem diligis dies videre
bonos. <em>prohibe linguam tuam a malo, et labia tua
ne loquantur dolum</em> <strong>(Psal. XXXIII)</strong>. Hoc est consilium
Chusi, illud Achitophel. Lingua enim sedet in
udo, et in illa ruina fratrum. In silentio vero pax
nutritur, servatur David, ne moriatur. Erat, ut
scriptum est, Chusi amicus David <strong>(II Reg. XV)</strong>.
Sed quomodo amabat eum? <em>Obmutui,</em> inquit, <em>et
humiliatus sum, et silui a bonis</em> <strong>(Psal. XXXVIII)</strong>. Sic
<nobr><sub></sub></nobr> enim fructum silentii justus amat, ut etiam a quibusdam
bonis sileat. Sic amat consilium Chusi, ut
ori suo imponat custodiam, dum non loquitur nisi
per licentiam. Cantat David psalmum pro verbis
Chusi <strong>(Psal. VII)</strong>. Verba Chusi, verba silentii; verba
silentii, verba mysterii. Tria sunt tamen silentia,
videlicet silentium oris, tranquillitas mentis, velamen
mysterii. Verba primi silentii discreta, secunda
secreta, verba tertii silentii manifestatio mysterii.
Nosti historiam, nota mysterium, assigna
moralitatem. Persequebatur Absalon David, Judas
Christum, appetitus carnis animum. Aestuabat Absalon
amore regnandi. Haec est <em>radix omnium malorum
cupiditas</em> <strong>(I Tim. VI)</strong>, ipsa est caput, ex quo
pendet omnium vitiorum caesaries. Haec est caesaries
<nobr><sub></sub></nobr> quam Absalon nutriebat, et eum gravabat, et non
nisi semel in anno tondebat, et tunc ducentis siclis
crines suos pondere publico ponderabat <strong>(II
Reg. XIV)</strong>. Absalon <em>pax patris</em> interpretatur, ipse
est et Judas traditor. Audi pacem patris: <em>Qui intingit,</em>
inquit, <em>mecum manum in paropside, hic me
traditurus est</em> <strong>(Matth. XXVI)</strong>. Audi pacem filii:
<em>Quemcunque osculatus fuero, ipse est, tenete eum</em>
<strong>(ibid.)</strong>. Osculo pacem promittit, et affligit. Comam
nutriebat. Sed quomodo? <em>Fur erat et loculos habebat</em>
<strong>(Joan. XII)</strong>. Sed semel in anno totondit, quando
semel triginta argenteos retulit, et in templo projecit.
Crines ducentis siclis ponderabat, qui numerus
est immundorum; quia poenitentia ductus ait: <em>Peccavi,
</em><nobr><sub></sub></nobr> <em>tradens justum</em> <strong>(Matth. XXVII)</strong>. Si sciret injustitiam
ponderis, id est pretium sanguinis, non ad
laqueum curreret, sed ad crucem Domini properaret
humilis. Ponderavit autem pondere publico, non
pondere sanctuarii: posuit talentum plumbi super
quod sedet diabolus, non leve pondus misericordiae
cui supponit manum suam Dominus. Posuit pondus
desperationis, non misericordiae; quia hoc pondus
apud se habebat, illo carebat. Et ideo forsitan quia
misereri noluit, misericordiae veniam quaerere dubitavit.
Audi pondus sanctuarii: <em>Peccavi: Delictum
meum cognitum tibi feci, et injustitiam meam non
abscondi. Dixi: Confitebor adversum me injustitiam
meam Domino; et tu remisisti impietatem peccati
mei</em> <strong>(Psal. XXXI)</strong>. O justum pondus, abundans
<nobr><sub></sub></nobr> misericordia! Delictum suum cognitum facit, confitetur
injustitiam; et quo plus peccatum detegitur
ab eo, tanto plus tegitur a Deo. Audi publicum
pondus Cain; ait enim: <em>Major est iniquitas mea,
quam ut veniam merear</em> <strong>(Gen. III)</strong>. Iste plus ponderavit
suam malitiam quam Dei misericordiam. Sed
et appetitus carnis caesariem nutrit, quia cogitationum
superfluitatem producit. Quae caesaries gravat
mentem, dum deprimit terrena inhabitatio sensum
multa cogitantem <strong>(Sap. XIV)</strong>. Qui tonsus semel in
anno, ducentis siclis crines ponderat, quando in
omni spatio vitae suae cupiditatibus suis semel renuntiat,
et in fine carnalia desideria abnegat. Tunc
enim tantum ab his quae possidet, spoliatur,
quando successione mortis ultimae a terrenis separatur.
<nobr><sub></sub></nobr> Ponderat autem plus terram quam coelum;
plus enim amat esse in domo lutea quam in domo
non manu facta, quae est in coelis; in transitoria
quam in aeterna; et hoc pondere publico, non pondere
sanctuarii, id est non causa amoris Dei, sed
terreni desiderii. Audi pondus sanctuarii, scilicet
pondus Pauli: <em>Cupio,</em> inquit, <em>dissolvi, et esse cum
Christo</em> <strong>(Philip. I)</strong>. Audi pondus publicum: <em>Vae habitantibus
in terra</em> <strong>(Apoc. VIII)</strong>; non illis qui corpore
habitant, sed qui corde amant; non illis qui corporaliter
in terra commorantur, et in coelo cogitatione
et aviditate conversantur; sed qui poculo
terrenae delectationis inebriantur.</p>
<p>Amet igitur monachus sive canonicus curialis
consilium Chusi, scilicet claustri silentium; respuat
<nobr><sub></sub></nobr> autem Achitophel consilium, ut non amet negotia
principum, nec saecularium vagus quaerat
accessum. Diligat praecepta regulae, per quae poterit
adipisci donum supernae gratiae, fugiatque rumores
curiae et spumas locutionis superfluae. Plus amet
societatem humilium fratrum in monasterio quam
superborum militum in regis palatio. Amplius delectet
illum audire Dei laudes cum caeteris fratribus
in ecclesia quam inutiles atque otiosas confabulationes
in regis curia. Convenientius est canonico
sive curiali monacho in domo Dei divinis interesse
officiis quam saecularibus in domo regis admisceri
negotiis. Hujusmodi canonicos et curiales monachos
monasteria vilipendentes, seque ipsos importune
<nobr><sub></sub></nobr> saecularibus turbis ingerentes, et curias principum
ac civitatum plateas frequentantes, Jeremias
propheta lacrymabili voce deplorat, dicens: <em>Quomodo
obscuratum est aurum, mutatus est color optimus,
dispersi sunt lapides sanctuarii in capite
omnium platearum?</em> <strong>(Thren. XLI.)</strong> Per aurum intelligimus
viros religiosos a strepitu saecularium
segregatos, et in Dei servitio exercitatos, qui per
sapientiam et sanctitatem sibi a Deo concessam
debent illuminare universum mundum. Quibus ait
Dominus in Evangelio: <em>Vos estis lux mundi</em> <strong>(Matth.
V)</strong>. Etiam de eorum sapientia quae per aurum figuratur,
in Salomone legitur: <em>Thesaurus desiderabilis
requiescit in ore sapientis</em> <strong>(Prov. XXI)</strong>. Sapientes
igitur illos esse et sanctos oportet, quatenus
<nobr><sub></sub></nobr> verbo praedicationis de aliorum cordibus tenebras
expellant, eisque bonae operationis exemplo perveniendi
ad coelum rectum iter ostendant. Recte viri
ecclesiastici auro comparantur; quia sicut aurum
splendidius est cunctis metallis, ita ordo clericorum
sapientia et discretione lux est omnibus laicis.
Unde quidam sapiens ait: Quantum distat a terra
coelum, tantum distat clericorum discretio a discretione
laicorum. Debet igitur ecclesiasticus ordo
omnibus fidelibus fulgore sanctitatis splendescere,
et praedicatione evangelicae doctrinae lucere. Unde
est illud: <em>Luceat lux vestra coram hominibus, ut
videant opera vestra bona, et glorificent Patrem
vestrum qui in coelis est</em> <strong>(Matth. V)</strong>. Si ergo viri ecclesiastici
lux sunt mundi, sicut ait Dominus, quid
<nobr><sub></sub></nobr> est quod Jeremias praemisit superius: <em>Quomodo
obscuratum est aurum, mutatus est color ejus optimus?</em>
Sine dubio verax propheta veram de nobis
nostrisque temporibus protulit sententiam; quia
quam ille spiritaliter fore intelligens futuram, nos
praesentialiter cernimus impletam. Revera hodie in
nobis impletur haec prophetia, cum vita nostra per
actiones infimas ostenditur reproba. Auri color optimus
religiosae conversationis est habitus. Hodie
igitur obscuratum est aurum, quando viri religiosi,
qui caeteris debuerant esse formam bonorum operum,
fiunt pravitatis exemplum. Mutatus est color
auri optimus, quoties habitus sanctitatis ad ignominiam
venit despectionis. Tunc procul dubio
mutatur color auri optimus, id est religionis habitus,
quando sub ovina pelle latet lupus. Tunc
<nobr><sub></sub></nobr> etiam optimus color auri, id est religiosorum virorum
habitus ab aspicientibus in despectione vertitur,
cum perversa operatio interius tegitur, et
exterius a populo non ignoratur. Nunquid, fratres
dilectissimi, sine causa nos despiciunt populi?
Nequaquam. Recte enim despicimur ab eis, quia
aliud sumus intus, et aliud foris. Aliud intrinsecus
occultamus, et aliud extrinsecus demonstramus.
Intus superbia et inanis gloria absconditur, exterius
vero humilitas simulatur. Latet interius venenum
odii et discordiae, patet foris habitus sanctitatis
et innocentiae. Intus occultamus habendi
divitias voluntatem, foris praetendimus voluntariam
paupertatem.</p>
<p><nobr><sub></sub></nobr> Sequitur: <em>Dispersi sunt lapides sanctuarii in
capite omnium platearum.</em> Lapides sanctuarii sunt
religiosi viri in fundamento Ecclesiae fundati. Lapides
<nobr><sub></sub></nobr> ergo sanctuarii tunc in capite omnium platearum
disperguntur, quando viri ecclesiastici vana
et inutilia sequendo foris vagentur. Et revera in capiteomnium
platearum disperguntur, quia nunc in foro,
nunc in platea civitatis, nunc in curia regis inveniuntur.
Lapides, scilicet viri ecclesiastici, foris sunt dispersi,
eum hi qui per puram orationem et divinam
contemplationem intus debuerant commorari, egrediuntur
ad sui explendas desiderii curas cum amatoribus
mundi. Et nota, <em>in capite omnium platearum;</em>
quia facti sunt caput erroris, quibus debuerant
esse speculum veritatis, et exemplum perfectionis.</p>
<p>Igitur, fratres charissimi, quia per Dei gratiam
mundum contempsistis, et monasterium elegistis,
moneo vos ut curiam regis frequentare, non nisi
<nobr><sub></sub></nobr> inevitabili necessitate cogente, praesumatis. Causa
amoris Dei vos ipsos intra parietes claustri coarctate,
sanctarum libros Scripturarum assidue legite,
sine intermissione orationi vacate, silentium
opportuno tempore custodite, meditationi et divinae
contemplationi operam date, et ut gustare et videre
quam dulcis quamque suavis est Dominus
possitis, summopere invigilate. Dulciora vobis sint
in refectorio legumina, quam multorum in regis
curia ciborum fercula. Delectabilius sit vobis inspicere
diversarum libros materiarum in claustro,
quam diversi generis canes, et milites diversae
aetatis accipitres manibus gestantes in palatio.
Sint etiam vobis amabiliora fratrum solatia in
domo Domini, quam principum salutationes in
<nobr><sub></sub></nobr> conspectu populi. Tamen si veraciter curiales esse
quaeritis, summo desiderio ad curiam tendite summi
Regis. Si vere vos magnae nobilitatis milites
delectat videre, ad aeterni Imperatoris palatium
pervenire gressibus bonorum operum contendite,
in quo eidem Imperatori omnis militia coelestis
exercitus ministrat sine fine. Manus igitur vestras,
dilectissimi, excutite ab omni munere, aures vestras
timoris Dei spinis sepite, ori vestro custodiam
imponite, omni studio oculos cordis mundate ab
ira, invidia, odio, et omni mala voluntate, ut post
hanc vitam ad coelestem patriam possitis pertingere,
ipsumque omnium sanctorum Regem in
decore suo regnantem videre; quod ipse gratuita
bonitate sua dignetur praestare, qui in Trinitate
<nobr><sub></sub></nobr> perfecta vivit et regnat Deus per omnia saecula
saeculorum. Amen.</p>
<br> <h4><center>SERMO DECIMUS.
NE MONACHI SIVE CANONICI SECRETA PRINCIPUM SCIRE APPETANT. </center></h4><nobr><sub></sub></nobr> 
<p><nobr><sub></sub></nobr> Moneo vos, fratres charisimi, ut diligenter audiatis
verba Domini nostri Jesu Christi. Ait enim:
<em>Qui mihi ministrat, me sequatur: et ubi sum ego,
illic et minister meus erit</em> <strong>(Joan. XII)</strong>. Dignum
<nobr><sub></sub></nobr> quippe est et valde necessarium sequi Christum,
eique ministrare, quia sequaces suos ac ministros
ad se usque facit pervenire. Quid ergo dignius ac
felicius esse poterit, quam cum omni devotione
<nobr><sub></sub></nobr> Christum sequi, qui in sua et Dei Patris praesentia
tam nobiliter ministros suos remunerare novit? <small>[Note: <nobr><sub></sub></nobr> Ex lib. <em>De salutarib. docum,</em> cap. 8.]</small>
Quae, rogo, major nobis gloria aut felicitas erit
quam illius Imperatoris esse ministros atque amicos,
qui est super omnes imperatores, et coronat
immarcescibilibus coronis milites suos? Quanto ille
Imperator noster sublimior est omnipotentia et virtute,
tanto nos majoris diligentiae et observantiae
debemus esse mandatorum ejus in sanctitate,
justitia et humilitate <small>[Note: <nobr><sub></sub></nobr> Ibid., cap. 9.]</small>. Recognoscamus igitur
et recogitemus cum omni diligentia, quali honore
nobis illius legatio sit accipienda. Quod si legatio
a rege veniret ad nos, aut sigillum vel indiculus,
nunquid non, mox aliis curis postpositis, prompta
voluntate et cum omni devotione litteras acciperemus,
<nobr><sub></sub></nobr> et lectis implere satageremus? Et ecce de
coelo Rex regum et Dominus dominantium, imo
et Redemptor noster, per prophetas et apostolos
dignatus est litteras suas dirigere; non ut aliquod
servitium sibi necessarium a nobis quaereret, sed ut
ea quae ad salutem et gloriam nobis prodesse possint,
innotesceret. Nec in hoc solummodo voluit
contentus esse, sed etiam, quod est mirabilius ac
misericordiosius, per semetipsum ad nos dignatus
est venire, et perveniendi ad se viam nobis rectam
ostendere. Dignum est ergo ut eum tota mente sequamur
bonorum operum passibus, eique cum omni
devotione ministremus; quia si hoc facere noluerimus,
apud districtum ejus judicem periclitabimur.
<nobr><sub></sub></nobr> Sed quid est Christo ministrare? Bonis videlicet
operibus amore illius sine fraude insistere. Sed
forte dicit aliquis: Quomodo fraudem Christo facimus?
Sed qui hoc dicit, diligenter audiat, quae
beatus loquitur Isidorus <small>[Note: <nobr><sub></sub></nobr> Lib. II <em>Sent.,</em> cap. 10.]</small>: Fraudem, inquit,
Deo facimus, cum de bonis operibus non Deum, sed
nosmetipsos laudamus. Quidam etiam in Christo
fraudem operantur, dum de castitatis et abstinentiae
meritis apud semetipsos gloriantur. Nam et qui
eleemosynam vanae gloriae causa donat, fraudem
perpetrat. Sed et is qui de sapientia arrogantiam
habet, et qui pro justitia praemium appetit, et qui
aliquod donum Dei, quod meruit, in suam laudem
convertit, aut in malos usus assumit, procul dubio
fraudem Christo facit. Qui hujusmodi virtutes in
<nobr><sub></sub></nobr> vitia commutant, Christo non ministrant; quia
pro bonis operibus plus temporalem ab hominibus
laudem quam aeternam a Christo remunerationem
acquirere desiderant. Tales igitur ministri a Christo
non remunerantur, sed condemnantur; quia bona
quae agunt, non pro eo, sed pro temporali laude
operantur. Quibus ipse in judicio dicturus est:
<em>Discedite a me, operarii iniquitatis; nescio vos unde
sitis</em> <strong>(Luc. XIII)</strong>. Studeant ergo filii Ecclesiae sine
fraude et simulatione Christo ministrare, non pro
vana hominum gloria, sed pro aeterna felicitate.
Honorari ab hominibus pro inani gloria refugiant.
<nobr><sub></sub></nobr> seipsos a conventu saecularium secernant, lectioni
et orationi devote in domo Dei incumbant.</p>
<p>Sed tamen sunt quidam, quamvis sine gravi gemitu
dici non possit, qui, post renuntiationem saeculi
plus diligunt temporalia quam aeterna, plus
carnalia quam spiritualia, plus confabulationes divitum
quam decantationes psalmorum, plus equitando
saecularia conspicere, quam legendo in claustro
sedere. Contingere etiam quandoque solet, ut
monachi sive canonici qui curias frequentant, causas
audiunt, judicia perquirunt; ut, si aliquando
propriae causae necessitates occurrerint, ad curiam
securiores recurrant. Hi enim jam non tantum
suas, sed et jam alienas defendunt causas. Et quia
haec amant, haec frequentant. Amant decreta conciliorum,
<nobr><sub></sub></nobr> non secreta mysteriorum; non psalmos
recitant, sed decreta ruminant. Fiunt oratores in
causis, et coloribus utuntur rhetoricis. Laudari appetuni,
quia loquuntur pro multis; sed monachus
vel canonicus multum loquens displicet multis. Conjugia
copulant illicita, quandoque dissolvunt licita.
Saepe quorum non noverunt patres, atavos nominant,
consanguinitatis ordinem narrant. Hunc ex
illo descendisse confirmant, de incertis judicant,
testantur saepissime quod ignorant. Si vero aliquoties
illicita connubia conjungunt, communem utilitatem
praetendunt. Promittunt Ecclesiarum quietem,
populi pacem, patriae salutem. Si vero res sic ad
effectum pervenire non valeat, monachus sive canonicus
<nobr><sub></sub></nobr> causidicus iter parat, ut quod alibi fieri
non potuit. Romae fiat. Pro principe igitur saeculari
Alpinum frigus, libenter Italiae calorem patitur,
qui pro magistro spirituali, id est abbate, multo
leviora forsitan non pateretur. Oneratus cartulis,
auctoritatibus fultus revertitur, ponit diem causae,
personas inducit, quae, si velis, paratae sunt jurare
quod est; et si velis, iterum jurent quod non est.
Haec sunt principum negotia. Nunc iterum audi
judicium Joannis Baptistae in consimili causa. <em>Non
licet,</em> inquit, <em>tibi habere uxorem fratris tui</em> <strong>(Marc. VI)</strong>.
Quid igitur dicam? Nonne magis amat monachus
causidicus esse simul discumbentibus cum Herode,
quam in vinculis et in carcere teneri cum Joanne?
In quo convivio licet non videat caput Joannis,
<nobr><sub></sub></nobr> videt tamen quae effuso sanguine acquiruntur,
vaccam scilicet viduae, et porcum pauperis. In carcere
principis pauper moritur, et tamen de substantia
pauperis comedens monachus sive canonicus
principi blanditur.</p>
<p>Sed et ego, charissimi, quandoque cum Herode
in convivio moraliter discumbo, saltantem puellam
considero, caput Joannis truncatum in disco conspicio.
Herodes siquidem interpretatur <em>gloria.</em> Omnis
enim gloria filiarum Sion ab intus, gloria vero
filiarum saeculi deforis est. In convivio igitur cum
Herode sedeo, dum in delectatione vitiorum vanae
<nobr><sub></sub></nobr> gloriae favorem quaero. Saltantem conspicio filiam
Herodiadis, dum mihi placet vanitas curiositatis.
Haec sunt illa duo, quae auferunt caput Joannis, delectatio
scilicet vitiorum, et favor curiositatis.
Joannes <em>Dei gratia</em> interpretatur. Hujus igitur gratiae
Deus caput est. Caput ergo a corpore separatur,
quando aliquis non Deo, sed sibi ascribit bonum
quod operatur; tales apud Deum gratiam non inveniunt,
quia nec quaerunt. Superbi enim apud
homines, apud Deum humiles gratiam quaerunt.
Unde et Paulus: <em>Gratia Dei sum id quod sum</em>
<strong>(I Cor. XV)</strong>, etc. Audiat canonicus sive monachus causidicus
apostolum dicentem: <em>Quod tuum est ne repetas</em>
<strong>(Luc. VI)</strong>: audiat et determinet causas. Ne
repetas, inquit, cum litigio, nec cum molestia prosequaris;
<nobr><sub></sub></nobr> et tamen si quid ei auferatur, subire judicium
non recusat; periculum perjurii cum vel
aliquis pro seipso, vel pro alio juret, non evitat.
Inde conqueritur Apostolus quod fraudem pati nolumus,
quod judiciis contendimus, quod ira succensi
nosmetipsos vindicamus <strong>(I Cor. VI)</strong>, dicens:
<em>Non vosmetipsos defendentes, charissimi, sed date
locum irae</em> <strong>(Rom. XII)</strong>, etc. Proh dolor! Ubi vera
religio, ubi perfectionis integritas, ubi charitatis
invenietur fundamentum? Forsitan in claustralibus,
qui seipsos judicantes quotidie accusant, summi
judicis sententiam formidant, et assidue cum profundo
gemitu cordis clamant: <em>Non intres in judicium
cum servo tuo, Domine</em> <strong>(Psal. CXLII)</strong>, etc. Scrutantur
enim claustrales judicia Dei vera, non saecularia.
<nobr><sub></sub></nobr> Legem Domini custodiunt vivendo, meditando,
amando. Vivendo, puritas conscientiae;
meditando, plenitudo scientiae; amando, charitatis
perfectio solet adipisci. Habet etiam lex claustralium
judices, et testes atque consiliarios suos. In
lege etenim Domini duo testes sunt: vita scilicet
et conscientia: duo judices, meditatio et scientia;
duo consiliarii, amor Dei et proximi. Testis coram
Deo est conscientia, coram hominibus vita. Concordant
autem in judicia scientia et meditatio, dum
quod fit aut quod dicitur, diligenti consideratione
providetur. Tota vero justitia praedictae legis pendet
ex duobus praecedentibus consiliariis. <em>Ex his duobus
mandatis tota lex pendet et prophetae</em> <strong>(Matth. XXII)</strong>.
<nobr><sub></sub></nobr> Si quid igitur in hoc saeculo perfectionis est, in
claustralibus inveniri potest. Nec tamen servari
potest perfectionis integritas, nisi tota intentione
diligatur paupertas. Qui enim divitiis abundant,
si cor apponant, gravantur curis, et implicantur
negotiis. Periculosa igitur vanitate seducitur, qui
post renuntiationem saeculi, terrenis iterum curis
implicatur. Quanto altior ascensus, tanto periculosior
est casus. De alto cadit qui, degustata contemplationis
dulcedine, denuo nullo cogente ad
saecularia redit. Canis reversus ad vomitum, monachus
sive canonicus rediens ad saeculare negotium.
Unde ait Dominus in Evangelio: <em>Nemo mittens
</em><nobr><sub></sub></nobr> <em>manum suam in aratrum, et aspiciens retro,
aptus est regno Dei</em> <strong>(Luc. IX)</strong>. Magnum ergo malum
incurrit, qui ascendere debuerat, et descendit.
Magnum malum incurrit, qui per spiritualis vitae
exercitationem debuerat proficere in melius, et
per temporalis gloriae appetitum quotidie vadit in
deterius. Quamvis Deus electorum vitam in medio
protegat saecularium, impossibile tamen est quemquam
inter saeculi voluptates positum a vitiis manere
illibatum. Quosdam novimus a claustro recessisse,
et contagionibus vitiorum illico mancipatos
fuisse, atque ab amore Creatoris discessisse, ac
per hoc animarum suarum damnationem invenisse.
Quicunque ergo vitam immaculatam conservare
desiderat, intra parietes claustri contineatur, ne
<nobr><sub></sub></nobr> foris, nisi praecepto sui abbatis cogente egrediatur,
reminiscens illud quod sponsa, id est sancta
anima in Canticis se vocanti sponso, scilicet Christo,
respondens loquitur: <em>Exspoliavi me tunica mea,
quomodo reinduar illam? Lavi pedes meos, quomodo
iterum inquinabo illos</em> <strong>(Cant. V)</strong>? <small>[Note: <nobr><sub></sub></nobr> Greg. in hunc. loc.]</small> Tunica sua
sponsa, id est sancta anima, se exspoliavit, quia
omnia exteriora quibus ornabatur abjecit. Tunica
se exspoliavit, quia mundo cum suis oblectationibus
renuntians, soli Deo vivere concupiscit. Pedes etiam
suos sponsa lavit, quia, dum in sancto otio anima
vivit, opera sua studiose ad memoriam reducit, et
quidquid in eis sordidum examinando deprehendit,
lacrymis quotidianis et gemitibus plangit. Pedes
lavit, quia praeterita opera quibus per hunc mundum
<nobr><sub></sub></nobr> dissolute ambulaverat, fletibus diluit. Pedes
lavit, quia peccata lacrymis abluens, munda in
conspectu dilecti sui apparere concupiscit. Hos pedes
iterum inquinare metuit, quia valde sollicita
est, ne, si amplius in negotiis implicita saecularibus
fuerit, macula terreni pulveris foedata, in oculis
Jesu Christi sponsi sui vilis et reproba sit. Quae
idcirco ab otio spirituali discedere refugit, quia,
dum a marinis fluctibus, id est a tumultu saeculi
aliena est, quasi in littore posita securius vivit.</p>
<p>Haec igitur, dilectissimi, vobiscum agite, haec in
mente sedula meditatione versate, et tunicam, id
est terrenam substantiam qua semel vos pro Christi
amore exspoliastis, reindui nolite. Pedes vestros
<nobr><sub></sub></nobr> scilicet maculas transactae vitae, quos jam lacrymis
et crebris singultibus lavistis, iterum inquinare, id
est similia committere, formidate; causas et negotia
principum ne velitis perquirere, jurgia et
contentiones fugite, judicio contendere recusate.
Sic ait Dominus: <em>Noli resistere malo</em> <strong>(Matth. V)</strong>. Et
paulo post: <em>Si quis voluerit tecum judicio contendere,
et tunicam tuam tollere, relinque ei et palliam</em>
<strong>(ibid.)</strong>. Si vos igitur, dilectissimi, Christi discipul?
estis, disciplinam Christi ostendite, non solum
verbis, sed etiam operibus bonis. Vosmetipsos non
quaeratis defendere, sed date locum irae. Quare?
Quia Domini est vindicta et unicuique juxta opera
<nobr><sub></sub></nobr> sua retribuere, vosque de manu odientium eripere.
Moneo igitur vos, dilectissimi, ut amplius perquirere
studeatis secreta mysteriorum, quam decreta
conciliorum. Plus in choro psalmos cantare quam
in curia temporalium rerum causas diffinire. Plus
in domo Dei diurnis ac nocturnis horis orationi,
lectioni, ac divinae contemplationi insistere, quam
in domo principis diversorum negotiis atque concertaminibus
interesse. Ista enim ad coelestia mentem
sublevant, illa a Deo alienant; ista coelestibus
animum dapibus reficiunt, illa peccatis et vitiis involvunt;
ista spiritualibus animam deliciis satiant,
illa virtutibus evacuant. In claustro igitur mensa
spiritualis scilicet divina lectio apponitur, ex qua
servorum Dei mentes reficiuntur, ne inter praesentis
<nobr><sub></sub></nobr> vitae pericula spirituali fame lassentur, sed ut
validius ad coelestis patriae gaudia subleventur.
In sanctarum Scripturarum mensa parvulus noviter
scilicet ad Deum conversus vel minus intelligens
invenit lac, blandam videlicet ac suavem doctrinam,
qua ad bene operandum nutriatur; invenit
et robustus, id est, in Dei servitio exercitatus,
sive divina cognitione perfectius instructus, panem
quo reficiatur, scilicet altiora praecepta, quibus ad
serviendum Deo, studiosius accingatur. Ibi cognoscit
Dei servus qualiter a mundi recedat delectationibus,
ibi degustare incipit quam dulcis, quamque
suavis est Dominus. Ibi dicit quomodo praesens
saeculum despiciatur, et quo ordine Deus ac
proximus diligatur; ibi deprehendit astutias atque
<nobr><sub></sub></nobr> tentationes antiqui hostis, et adversus spiritum
concupiscentias propriae carnis. Ibi invenit bona
quae faciat, et mala quae caveat, qualiter vitiis renuntiet,
<nobr><sub></sub></nobr> et virtutibus inhaereat, quae retro sunt
obliviscens, et in anteriora se extendat; ori suo
custodiam imponat, aures suas, ne malum audiat,
claudat; oculos suos, ne vanitatem videat, avertat;
malum pro malo non reddat, ea, quae non
vult pati, nemini inferat, quae sibi fieri cupit, aliis
faciat. Verum super haec omnia in hac spirituali
mensa invenire poterit viam, qua pertingere possit
ad coelestem patriam.</p>
<p>Ad hanc ergo, dilectissimi, spiritualem mensam
studiosius solito convenite, et secundum vobis intelligentiam
a Deo concessam spirituales ex ea
cibos sumite, ne verbi Dei fame lassemini in hac
peregrinatione. <em>Non enim in solo pane vivit homo,
sed in omni verbo quod procedit de ore Dei</em> <strong>(Matth. IV)</strong>.
<nobr><sub></sub></nobr> Sancta enim Scriptura pro uniuscujusque lectoris
intelligentia variatur, sicut manna quod populo veteri
pro singulorum delectatione varium dabat saporem.
Juxta sensus enim capacitatem, scilicet intelligentiam
singulis congruit sermo Dominicus, et
dum sit pro uniuscujusque intellectu diversus, in
se tamen permanet unus. Exteriora igitur, charissimi,
vilipendite, interiora appetere curate, visibilia
contemnite, invisibilia amate, terreni principis
curiam nisi magna necessitate adire recusate; ad
aeterni regis palatium gressibus bonorum operum
quantocius properate, atque ut ibi eumdem redemptorem
vestrum in dextera Patris regnantem possitis
videre, cum profundo cordis gemitu incessanter
lacrymas fundite, quod ipse praestare dignetur
<nobr><sub></sub></nobr> qui cum eodem Patre, et Spiritu sancto in Trinitate
perfecta vivit et regnat Deus per omnia saecula saeculorum.
Amen.</p>
<br> <h4><center>SERMO UNDECIMUS
DE ACTIBUS APOSTOLORUM. </center></h4><nobr><sub></sub></nobr> 
<p><nobr><sub></sub></nobr> Lucas evengelista et apostolicae conscriptor historiae,
natione Syrus, arte medicus, Graeco eloquio
eruditus, Pauli apostoli discipulus, ejusque peregrinationis
comes individuus, gratia Spiritus sancti
cooperante, a pueritia fuit castissimus. In initio
nascentis Ecclesiae Theophilo <small>[Note: <nobr><sub></sub></nobr> Quis hic fuerit Theophilus, incertum est;
sed adhuc incertius an episcopus et Lucae condiscipulus;
quam ultimam appellationem nullus interpretum
<nobr><sub></sub></nobr> commemorat, ut videre est apud Maldonatum
et Calmetium ad cap. I <em>Evang.</em> secundum
Lucam.]</small> episcopo
<nobr><sub></sub></nobr> condiscipulo suo loquitur, dicens: <em>Primum quidem
sermonem feci de omnibus, o Theophile, quae coepit
Jesus facere, et docere usque in diem, qua praecipiens
apostolis per Spiritum sanctum, quos elegit, assumptus
est</em> <strong>(Act. I)</strong>. Notandum quia prius dixit: <em>quae
coepit Jesus facere,</em> deinde subjunxit, <em>docere;</em> quia
videlicet ut perfectus doctor prius fecit quae postea
docuit. Sine macula vixit, et sine mendacio docuit.
Nullum in omni vita sua peccatum fecit, nihil
<nobr><sub></sub></nobr> quod digne reprehendi posset, praedicavit. Innocenter
conversatus est inter Judaeos, veraciter docuit
ad se concurrentes populos. Bene ergo Lucas prius
se facere sermonem dixit de his quae Jesus facere
et docere coepit; quia discipulis suis, quos ad docendas
universas gentes missurus erat, imo omnibus
<nobr><sub></sub></nobr> Ecclesiae rectoribus, perfectionis formam tribuit.
Haec est forma ecclesiasticae religionis, ut
quisque praedicator prius studeat bene vivere,
deinde bene docere; ut quos in fide generat verbis,
nutriat exemplis. Incomparabiliter ergo Dei et hominis
Filius in hoc mundo vixit, et salubriter ad se
confluentes populorum turbas docuit, ac coelestis
verbi pane sufficienter refecit. <em>Usque in diem qua
per Spiritum sanctum praecipiens apostolis quos elegit,</em>
<nobr><sub></sub></nobr> praedicare evangelium omni creaturae, <em>in coelum,</em>
unde descenderat, <em>assumptus est.</em> Paucos elegit, per
quos multos acquisivit. Elegit pauperes, per quos
sibi subdidit divites et potentes; humiliavit superbos,
repressit elatos, stravit tyrannos, et suae fidei
jugo subjecit omnes ad aeternam vitam praedestinatos.
Indoctos quippe et timidos elegit, per quos Spiritum
sanctum, ut praedictum est, ad praedicandum
docuit, et ad tolerandas perversorum persecutiones
roboravit. Utique apostoli Domini nostri Jesu Christi
timebant, quando nec praedicare, nec extra limen
domus metu Judaeorum pedem movere audebant.
Et praedicare, nisi eos divina gratia illustrasset,
qualiter poterant, qui litteras et gentium linguas
ignorabant? In eisdem quippe tunc apostolis primitiva
<nobr><sub></sub></nobr> Ecclesia tenera, timida, et indicta consistebat,
sicut multo, antea Salomon in Cantico amoris
sub persona sponsi, videlicet Jesu Christi,
praedixerat.</p>
<p><em>Soror,</em> inquit, <em>nostra parvula est, et ubera non habet</em>
<strong>(Cant. VIII)</strong>. <small>[Note: <nobr><sub></sub></nobr> Greg. in hunc loc.]</small> Sororem Christus Ecclesiam
vocat, qui de ipsis apostolis dicebat: <em>Ite, dicite
fratribus meis ut eant in Galilaeam, ibi me videbunt</em>
<strong>(Matth. XXVIII)</strong>. Soror autem parvula Ecclesia erat,
et ubera non habebat, quando in solis apostolis
consistebat; quia nec se ipsam nec alios lacte praedicationis
nutrire poterat. Quid Petrus aliis praedicaret,
cum se discipulum Christi in unius ancillae
<small>[Note: <nobr><sub></sub></nobr> Aptissime Greg. lib. XVII <em>Mor.,</em> num. 48:
<em>Ecce quam vilis est ad tentandum persona requisita,
ut aperte proderetur quanta eum timoris infirmitas
</em><nobr><sub></sub></nobr> <em>possideret qui nec ante vocem ostiariae ancillae subsisteret.</em>]</small> voce detestando, jurando, esse negaret?
<strong>(Matth. XXVI.)</strong> Parvula ergo Ecclesia erat, et ubera
<nobr><sub></sub></nobr> non habebat, quia post Christi resurrectionem in
una domo inclusa, inter persecutores suos non dico
praedicare, sed et videri timebat.</p>
<p>Iterum Dei et Virginis Filius subjungit, dicens:
<em>Quid faciemus sorori nostrae in die quando alloquenda
est?</em> <strong>(Cant. VIII.)</strong> Allocutus est Christus
eamdem sororem suam, quando super apostolos
Spiritum sanctum misit, et in interioribus loquens,
illos omnes mundi loquelas multiplici distributione
docuit, et ad toleranda adversa roboravit. Perfectus
quippe praedicator esse non poterit, qui timet praedicare
bona quae didicit; sicut nec indoctus, qui
praedicare praesumit ea, quae nescit. Roboravit ergo
Dei Filius et docuit discipulos suos, id est Ecclesiam
suam, ut bona audacter praedicaret, et mala patienter
<nobr><sub></sub></nobr> toleraret.</p>
<p>Quod bene Jacob patriarcha praesignabat, cum
Zabulon filium suum benedicens, figurate dicebat:
<em>Zabulon in littore maris habitabit et in statione navium</em>
<strong>(Gen. LIX)</strong>. <small>[Note: <nobr><sub></sub></nobr> Isid., <em>Quaest. in Gen.,</em> cap. 31.]</small> Zabulon, qui interpretatur
habitaculum fortitudinis, Ecclesiam significat fortissimam
ad omnem passionis tolerantiam. Haec
habitat in littore maris, habitat et in statione navium:
ut credentibus refugium et periclitantibus
ostendat verae fidei portum. Haec contra omnes turbines
<nobr><sub></sub></nobr> saeculi immobili et inconcussa firmitate solidata,
spectat naufragium Judaeorum et haereticorum,
et procellas omnium quae circumferuntur.
Quae, si tunditur fluctibus, frangit tamen ipsa fluctus,
nec ab ullis frangitur. Nec ullis tempestatibus
haeresis cedit, nec ulli vento schismatis commota
succumbit. Pertendit autem usque ad Sidonem, id
est usque ad gentium populos pervenit. Legitur
etiam in Evangelio inde assumptos esse aliquos
apostolorum, et in ipsis locis Dominum saepe docuisse.
Unde in Psalmo dicitur: <em>Principes Juda,
duces eorum; principes Zabulon, principes Nephthalim</em>
<strong>(Psal. LXVII)</strong>. Ac si apertius diceret: <em>Principes
Juda duces eorum,</em> id est, principes fidei, sancti
videlicet apostoli, erunt duces eorum qui sunt in
<nobr><sub></sub></nobr> Ecclesia: <em>Et principes Zabulon,</em> id est principes
spei; <em>Et principes Nephthalim,</em> scilicet charitatis;
quae charitas dicitur dilatatio, quoniam in charitate
sic quidam eorum extendebantur, ut etiam pro inimicis
orarent.</p>
<p>Sequitur: <em>Manda Deus virtuti tuae: confirma,
Deus, hoc quod operatus es in nobis</em> <strong>(Ibid.)</strong>. Quasi
diceret: <em>Manda Deus virtuti tuae,</em> scilicet ut te benedicant
conversi fideles per apostolos in ecclesiis.
Ac si dicatur: O Deus Pater, <em>manda,</em> id est commenda,
<em>virtutem tuam,</em> scilicet Verbum tuum incarnatum,
quod est virtus tua. Unde Paulus: <em>Christus,</em>
inquit, <em>Dei virtus est et Dei sapientia</em> <strong>(I Cor. I)</strong>. Vel
manda virtuti tuae benedictionem illam, ut per virtutem
tuam omnis fiat benedictio. Vel manda virtutem
<nobr><sub></sub></nobr> tuam, id est charitatem quam habuisti erga
homines, quoniam cum adhuc peccatores essemus,
Christus pro nobis mortuus est. Iterum dicit: <em>Confirma,
Deus, hoc quod operatus es in nobis</em> <strong>(Rom. V)</strong>;
id est gratiam illam quam nobis attribuisti, <em>confirma;</em>
id est simul nobis et gentibus firmam redde,
incipiendo a templo tuo quod est in Jerusalem; ibi
enim verbum Dei prius praedicatum est. Sed quia
excaecati Judaei illud humiliter suscipere noluerunt,
praedicatores, scilicet sancti apostoli, conversi sunt
ad gentes. <em>Confirma,</em> inquit, <em>o Deus, quod operatus
es in nobis;</em> nam si confirmaveris, <em>reges,</em> id est
apostoli tui, <em>afferent tibi munera.</em> Nam Petrus offeret
tibi conversos ex circumcisione, Paulus ex praeputio,
<nobr><sub></sub></nobr> Thomas Indos, Jacobus Hispanos, Matthaeus
Aethiopes, Joannes Asianos, Marcus Aegyptios, et
quisque suos quibus praedicabit.</p>
<p>Aliter: <em>Principes Juda duces eorum; principes
Zabulon, principes Nephthalim.</em> Cassiodorus per haec
nomina tribuum Christum et apostolos ejus indicat.
Augustinus: Forsitan enim ex his tribubus fuerunt
apostoli, et isti sunt duces eorum qui in Ecclesiis
benedicunt Deum. Sed magis placet sensus qui colligitur
ex interpretatione nominum, quae convenit
Ecclesiae. Juda enim interpretatur <em>confessio,</em> Zabulon
<nobr><sub></sub></nobr> <em>habitaculum fortitudinis,</em> Nephthalim <em>dilatatio,</em> quae
principibus Ecclesiae conveniunt. In martyriis namque
prima est confessio, pro qua quidquid acciderit,
fortiter tolerandum est. Inde finitis angustiis, latitudo
sequitur in praemio; et est: <em>Ibi sunt principes
Juda,</em> id est confessionis; <em>principes Zabulon,</em> id est
fortitudinis; <em>et principes Nephthalim,</em> id est dilatationis.
Vel ita ut agatur de tribus virtutibus, quae
significantur per has nominum interpretationes;
quia confessio est in fide, fortitudo in spe, latitudo
in charitate. Et est sensus: <em>Benedicite Deo,</em> vos dico,
potati <em>de fontibus Israel,</em> id est potati de doctrina
apostolorum, sicut decet; quia ibi sunt <em>principes
Juda, principes Zabulon, principes Nephthalim,</em> id
est principes fidei, spei, et charitatis et hi sunt duces
<nobr><sub></sub></nobr> eorum qui sunt in Ecclesiis; et per hoc quisque
eorum est <em>Benjamin,</em> id est filius dexterae; <em>adolescentulus,</em>
deposita vetustate malitiae; <em>in mentis excessu,</em>
id est in mente sursum invecta. <em>Ibi Benjamin
adolescentulus in mentis excessu.</em> Cassiodorus:
<em>Ibi,</em> id est inter fontes aquae vivae, hoc est inter
apostolos vel in Ecclesiis est <em>Benjamin,</em> id est apostolorum
novissimus. <em>Adolescentulus,</em> id est novissime
assumptus, qui fuit de tribu Benjamin. Unde
dicitur: <em>Benjamin lupus rapax, mane comedet praedam,
et vespere dividet spolia</em> <strong>(Gen. XLIX)</strong>. Hic est
Paulus, qui mane suae aetatis sanctos persecutus est,
sed vespera suae conversionis ad Deum spolia diabolo
erepta divisit per diversa officia. Augustinus:
Ipse est in mentis excessu, mente scilicet alienata
<nobr><sub></sub></nobr> a sensibus corporis, ut quando raptus fuit usque ad
tertium coelum, vel in mentis pavore. Dominus noster
Jesus Christus in hunc mundum veniens, diaboli
vires confregit, et discipulos per quos Ecclesiam
suam docuit, de humili conversatione elegit. Prius
per patriarchas et prophetas, ac legis doctores docuit
synagogam; ad ultimum vero sanctos apostolos
eorumque successores, destructo mortis principe
et aeterna pace concessa, docuit sanctam Ecclesiam.
Unde Michaeas propheta introducit Dominum
loquentem, quasi vere erit pax sanctae Ecclesiae,
et quod facile conteretur diabolus in adventu Christi.
Dicat ergo omnipotens Deus qui trinus est in
personis, et in deitate unus.</p>
<p><nobr><sub></sub></nobr> <em>Suscitabimus,</em> inquit, <em>super Assyrium septem pastores,
et octo primates. Et pascent terram Assur in
gladio, et terram Nemrod in lanceis suis; et liberabit
populum suum ab Assur; et pax erit in terra eum
venerit</em> <strong>(Mich. V)</strong>. Ac si Deus Pater diceret: Ego, et
dilectissimus Filius meus, mihique coaeternus, quem
ante omnia saecula ex utero ante luciferum genui;
et Spiritus sanctus nobis consubstantialis <em>suscitabimus
super,</em> id est contra <em>Assyrium septem pastores,</em>
omnes scilicet patriarchas et prophetas, et sanctos
veteris testamenti in quo Sabbatum celebrabatur;
<nobr><sub></sub></nobr> <em>Et octo primates,</em> apostolos videlicet et evangelistas,
caeterosque novi testamenti doctores; <em>Et pascent
terram,</em> id est, lacerabunt et vastabunt Assur in
gladio divini sermonis, qui missus est in terram, ut
dividat duos in tres. Vastabunt et terram Nemrod
in lanceis ejus, id est jaculis praedicationis Christi,
qui est pax nostra; <em>Et liberabit ab Assur,</em> id est a
diabolo populum suum. Nemrod interpretatur <em>tyrannus,</em>
sive <em>tentatio descendens.</em> Iste enim prior
arripuit insuetam in populis tyrannidem, et ipse
aggressus est adversus Deum impietatis aedificare
<small>[Note: <nobr><sub></sub></nobr> Ita Isidor. lib. VII <em>Etym.</em> cap. <em>A Lapide</em> ad
cap. X Gen. ait: <em>Nemrod fuit auctor, incentor et
conditor turris.</em> S. Aug., lib. XVI <em>De civ. Dei,</em> cap. 4
<em>Erigebat</em> (Nemrod) <em>cum suis populis turrim contra
</em><nobr><sub></sub></nobr> <em>Dominum.</em> Sed videas hac de re dissertationem Calmetii
<em>De turre Babelica.</em>]</small> turrem, significans illum qui dixit: <em>Ponam
sedem meam ad aquilonem, et ero similis Altissimo</em>
<strong>(Isai. XIV)</strong>. Nemrod etiam tentatio descendens interpretatur,
et significat illum qui ut fulgur de coelo
<nobr><sub></sub></nobr> cecidit <strong>(Luc. X)</strong>, et quasi venator inter bestias semper
versatur. Infructuosa ligna lustrat et saltus, id
est homines bonis operibus steriles. Sancti autem
veteris et novi testamenti doctores, patriarchae scilicet
et prophetae, apostoli et evangelistae a Deo
missi, terram vastant diaboli arguentis et tentantis,
et ita liberat Deus populum suum de manu Assur,
ejusdem scilicet diaboli cupientis calcare terminos
Israel, id est sanctae Ecclesiae. Et quia idem malignus
hostis destruere nititur Dei familiam, a Christo
et a ministris ejus vulneratur, et ligatur secundum
Evangelium in domum suam.</p>
<p>Iterum dicit: <em>Et erunt reliquiae Jacob in medio
populorum multorum quasi ros a Domino, et quasi
stillae super herbam, quae non exspectat virum, et non
</em><nobr><sub></sub></nobr> <em>praestolatur filios hominum</em> <strong>(Mich. V)</strong>. Quod in tribus
pueris historialiter factum legimus, hoc universaliter
in omnibus gentibus doctrina apostolorum
fecit <strong>(Dan. III)</strong>. <em>Et quasi stillae,</em> inquit, <em>super herbam,
quae</em> herba <em>non exspectat virum,</em> id est, non
exspectat auxilium hominis, nisi solius Dei: <em>Et non
praestolatur filios hominum,</em> sed Filium Dei de coelis.
Liberatis ergo nobis de Assur, id est de potestate
diaboli per Deum, qui contra eum suscitavit septem
<small>[Note: <nobr><sub></sub></nobr> Forte hic legendum: <em>septem pastores et octo
primates.</em>]</small> et octo pastores, patriarchas videlicet et
prophetas, apostolos et evangelistas; tunc reliquiae
Jacob, apostoli scilicet et primitiva Ecclesia, quae
ex Judaeis habuit initium, erunt in populo quasi
ros ad exstinguenda ignea diaboli jacula in cordibus
<nobr><sub></sub></nobr> hominum. Sequitur: <em>Et erunt reliquiae Jacob in
gentibus in medio populorum multorum, quasi leo
in jumentis sylvarum, et quasi catulus leonis in gregibus
porcorum.</em> Quasi diceret: Fortes erunt apostoli,
et invincibiles in passionibus, quasi catulus
leonis in gregibus porcorum. Christus leo et catulus
leonis hoc dedit apostolis, ut sicut leoni non potest
resisti in raptu jumentorum vel ovium, sic apostoli
liberati de manu Assyrii, id est diaboli, rapiunt
et separant ab infidelibus jumenta, id est
simplices ut salventur.</p>
<p><nobr><sub></sub></nobr> Hos invincibiles Christi milites, sanctos scilicet
apostolos et martyres, Gedeon fortissimus virorum
praefiguravit, cum Madianitas non armis, sed lagenis
et lampadibus ac tubis superavit <strong>(Judic.
VII)</strong> <small>[Note: <nobr><sub></sub></nobr> Isid., <em>Quaest in Judic.</em> cap., 5.]</small>. Gedeon ergo, cum jam contra Madianitas
dimicare contenderet, et exercitus multitudinem ad
bella produceret, omnes quos flexis genibus aquas
haurire conspexit, a bellorum conflictu removit, et
cum trecentis viris tantummodo, qui stantes, manibus
aquas hauserant, remansit. Cum his Gedeon ad
praelium pergit, eosque non armis, sed tubis, et lagenis,
ac lampadibus armavit. Nam sicut scriptum
est, <em>accensas lampades miserunt intra lagenas, et
tubas in dextera, lagenas in sinistra tenuerunt, et
super hostes suos cominus venientes concinerunt tubis,
</em><nobr><sub></sub></nobr> <em>lampadesque apparuerunt. Et hinc tubarum sonitu,
illinc lampadarum coruscatione territi hostes,
in fugam versi sunt.</em> Quid hoc est, quod tale bellum
per prophetam ad medium deducitur? An indicare
nobis propheta studuit, quod Redemptoris nostri adventum
contra diabolum illa sub Gedeone duce pugna
designavit? Talia illic nimirum acta sunt, quae
quanto magis usum pugnandi transeunt, tanto amplius
a prophetantis mysterio non recedunt. Quis
enim unquam cum lagenis et lampadibus ad praelium
venit? Quis contra arma veniens, arma deseruit?
Ridiculum [ridicula] nobis haec profecto
forent, si terribilia hostibus non fuissent. Sed victoria
ista attestante, didicimus, ne parva esse quae
facta sunt, perpendamus. Gedeon namque ad praelium
<nobr><sub></sub></nobr> veniens, Redemptoris signat adventum, de
quo scriptum est: <em>Tollite portas, principes, vestras,
et elevamini, portae aeternales; et introibit rex gloriae</em>
<strong>(Psal. XXIII)</strong>. Et iterum: <em>Quis est iste rex gloriae? Dominus,</em>
scilicet, <em>fortis et potens: Dominus potens in
praelio</em> <strong>(Ibid.)</strong>. Hic Redemptorem nostrum non solum
opere, sed etiam nomine prophetavit. Gedeon namque
interpretatur, <em>circuiens in utero.</em> Dominus enim
per majestatis potentiam omnia circumplectitur, et
tamen per dispensationis gratiam intra uterum
Virginis venit. Quid ergo est circuiens in utero,
nisi quia omnipotens Deus Christus intra uterum fuit
per infirmitatis substantiam, et extra mundum per
divinitatis potentiam? Madian interpretatur <em>Dei judicium.</em></p>
<p><nobr><sub></sub></nobr> Ut enim hostes ejus repellendi et destruendi essent,
non de vitio repellentis, sed de judicio judicantis
fuit. Ideo ergo Madianitae Dei judicium vocantur;
quia alieni a gratia Redemptoris justam
damnationis causam etiam in vobabulo nominis
trahunt. Contra hostes Gedeon cum trecentis viris
vadit ad praelium. Solet in <small>[Note: <nobr><sub></sub></nobr> <em>Edit.,</em> centenario.]</small> trecenario numero
plenitudo perfectionis intelligi. Quid ergo per <small>[Note: <nobr><sub></sub></nobr> <em>Ibid,</em> per ter ductum centenarium.]</small>
trecenarium numerum, nisi perfecta cognitio Trinitatis
designatur? Cum his quippe Redemptor noster
adversarios fidei destruit, cum his ad praedicationis
<nobr><sub></sub></nobr> bella descendit, qui possunt divina cognoscere,
qui sciunt de Trinitate quae Deus est, perfecte
sentire. Notandum vero est, quia iste trecenarius
numerus in Tau littera continetur, quae crucis speciem
tenet. Cui si super transversam lineam id quod
in cruce eminet, adderetur, non jam crucis species,
sed ipsa crux esset. Quia ergo iste trecentorum
numerus in tau littera continetur, et per tau litteram,
sicut diximus, species crucis ostenditur, non
immerito his trecentis Gedeonem sequentibus illi
designati sunt, quibus dicitur: <em>Si quis vult post me
venire, abneget semetipsum, et tollat crucem suam, et
sequatur me</em> <strong>(Matth. XVI)</strong>. Qui sequentes Christum
tanto verius crucem tollunt, quanto acrius sese domant,
et erga proximos suos charitatis compassione
<nobr><sub></sub></nobr> cruciantur. Unde per Ezechielem prophetam
dicitur: <em>signa tau super frontes</em> [Id. <em>virorum] eorum</em>
<strong>(Ezech. IX)</strong>, gementium videlicet et dolentium. Vel
certe in his trecentis, qui in tau littera continentur,
hoc exprimitur, quod ferrum hostium crucis ligno
superetur. Ducti itaque sunt ad fluvium, ut aquas
biberent, et quicunque aquas flexis genibus hauserunt,
a bellica expeditione remoti sunt. Aquis namque
doctrina intelligitur sapientiae; stantium autem
[<em>Id.</em> stante autem genu] recta operatio designatur.
Qui ergo dum aquas bibunt, genuflexisse perhibentur,
et a bellorum certamine prohibiti recesserunt,
hi sunt qui doctrinam cum operibus rectis non hauriunt.
Qui vero doctrinae fluenta hauriunt, ut nequaquam
in pravis operibus carnaliter inflectantur;
<nobr><sub></sub></nobr> hi, Christo duce, contra hostes fidei ad praelium
pergunt. Vadunt ergo cum tubis et lagenis; quia
iste, ut diximus, fuit ordo praeliandi. Cecinerunt
tubis, intra lagenas missae sunt lampades, confractis
vero lagenis, ostensae sunt lampades, quarum
coruscante luce, territi hostes fugam dederunt.
Designatur itaque in tubis clamor praedicationum,
apostolorum scilicet, evangelistarum, et sanctorum
martyrum; in lampadibus claritas miraculorum,
in lagenis vero fragilitas corporum. Tales quippe
dux noster Jesus Christus secum milites ad praelium
duxit; qui, despecta corporum salute, hostes suos
moriendo prosternerent, eorumque gladios non armis,
sed patientia superarent. Armati enim venerunt
sub judice suo ad praelium martyres nostri tubis,
<nobr><sub></sub></nobr> lagenis, et lampadibus. Tubis sonuerunt, dum
praedicant, lagenas confregerunt, dum solvenda in
passionibus sua corpora, hostilibus gladiis exponunt,
resplenduerunt lampades, cum post solutionem corporum,
miraculis coruscant. Moxque hostes in fugam
versi sunt, quia dum mortuorum martyrum
corpora miraculis coruscare conspiciunt, luce veritatis
confracti sunt, quam impugnaverunt. Cecinerunt
ergo tubis, ut lagenae frangerentur; lagenae
fractae sunt, ut lampades apparerent; apparuerunt
lampades, ut in fugam hostes verterentur, id est
praedicaverunt martyres, donec eorum corpora in
<nobr><sub></sub></nobr> morte solverentur; corpora eorum in morte soluta
sunt, ut miraculis coruscarent. Coruscaverunt miraculis,
ut hostes suos ex divina luce prosternerent.
Et notandum, quod steterunt hostes ante lagenas,
et fugerunt ante lampades, quia nimirum persecutores
sanctae fidei praedicatoribus adhuc in corpore
positis restiterunt, post solutionem vero corporum,
apparentibus miraculis in fugam versi sunt, quia
pavore contriti [<em>Id.</em> conterriti] a persecutione fidelium
cessaverunt. Intuendum est etiam quod illic
scriptum est, quia in dextera tubas, illic lagenas
autem in sinistra tenuerunt, quia Christi martyres
pro magno habuerunt praedicationis gratiam, corporum
vero utilitatem pro minimo. Quisquis enim
plus facit utilitatem corporis, quam gratiam praedicationis,
<nobr><sub></sub></nobr> in sinistra tubam, in dextera vero lagenam
tenet. Si enim priori loco gratia praedicationis
attenditur, et posteriori utilitas corporis, certum
est quia in dextris tubae, et in sinistris lagenae tenentur.
Ut ergo supra dictum est, Christi milites,
apostoli scilicet et martyres non mala inferendo,
sed patienter adversa tolerando, miraculis coruscando,
persecutores Ecclesiae vicerunt.</p>
<p>Hos divina gratia a Judaea expelli permisit, et ad
gentium populos transmigrare fecit, sicut beatus
Job inter caetera magna et inenarrabilia esse opera
Dei considerans, dicit: <em>Qui transtulit montes, et nescierunt</em>
<strong>(Job IX)</strong>. Gregorius <small>[Note: <nobr><sub></sub></nobr> Lib. IX <em>Mor.,</em> cap. 2.]</small>: In Scriptura
sacra montium nomine praedicantium altitudo signatur,
<nobr><sub></sub></nobr> de quibus per Psalmistam dicitur: <em>Suscipiant
montes pacem populo tuo, et colles justitiam</em>
<strong>(Psal. LXXI)</strong>. Electi quippe praedicatores aeternae patriae
non immerito montes vocantur, quia pro vitae
suae celsitudine ima terrarum deserunt, et coelo propinqui
fiunt. Sed montes, scilicet praedicatores Deus
transtulit, id est a Judaeae obduratione subtraxit.
Unde recte iterum per Psalmistam dicitur: <em>Transferuntur
montes in cor maris</em> <strong>(Psal. XLV)</strong>. In corde
enim maris montes translati sunt, cum praedicantes
apostoli a Judaeae perfidia repulsi, ad intellectum
gentilium venerunt. Inde ipsi quoque in suis Actibus
dicunt: <em>Vobis oportebat primum loqui verbum
Dei; sed quia repulistis illud, et indignos vos judicastis
aeternae vitae, ecce convertimur ad gentes</em> <strong>(Act.
<nobr><sub></sub></nobr> XIII)</strong>. Sed hanc eamdem translationem montium ipsi
nescierunt, qui in Domini furore subversi sunt.
Cum enim de suis finibus Hebraei apostolos pellerent,
lucrum se fecisse arbitrati sunt, quod praedicationis
lumen amiserunt. Exigentibus quippe meritis
justa animadversione percussi, tanto intelligentiae
errore caecati sunt, ut quod lucem perderent,
hoc esse gaudium putarent. Sed, repulsis
apostolis, per Romanum protinus principem, scilicet
Titum Judaea destruitur, atque in cunctis gentibus
sparsa dissipatur. Unde et translatis montibus, recte
subjungitur: <em>Qui commovet terram de loco suo
et columnae ejus concutientur</em> <strong>(Job IX)</strong>. De loco
<nobr><sub></sub></nobr> quippe suo terra commota est, cum plebs Israelitica
de Judaeae finibus evulsa, colla gentibus subdidit, quae
subdi auctori recusavit. Quae scilicet terra quondam
columnas habuit, quia in sacerdotes et principes
legis, doctores atque Pharisaeos, ruitura ejus pertinaciae
structa surrexit. In ipsis namque litterae
aedificium tenuit, et tranquillitatis suae tempore sacrificiorum
carnalium, quasi superimpositae fabricae,
onera portavit. Sed translatis montibus columnae
concussae sunt, quia subductis a Judaea apostolis,
nec ipsi vivere in illa permissi sunt, qui ab illa
vitae praedicatores expulerunt. Dignum quippe erat
ut terrenam patriam subacti perderent, cujus amore
nequaquam sunt veriti coelestis patriae milites impugnare.
Sed expulsis sanctis doctoribus, Judaea
<nobr><sub></sub></nobr> funditus torpuit, et justo judicantis examine, in
erroris tenebras oculos mentis clausit. Unde et adhuc
subditur:</p>
<p><em>Qui praecipit soli, et non oritur: et stellas claudit
quasi sub signaculo</em> <strong>(Job IX)</strong>. Aliquando namque
in sacro eloquio solis nomine praedicatorum qualitas
designatur, sicut per Joannem dicitur: <em>Factus est
sol sicut saccus cilicinus</em> <strong>(Apoc. VI)</strong>. In extremo
quippe tempore sol sicut saccus cilicinus ostenditur,
quia fulgens vita praedicantium, ante reproborum
oculos, aspera et despecta monstratur. Qui stellarum
quoque claritate figurantur, quia, dum recta
praedicatoribus praedicant, tenebras nostrae noctis
illustrant. Unde et subtractis praedicatoribus, per
<nobr><sub></sub></nobr> prophetam dicitur: <em>Prohibitae sunt stellae pluviarum</em>
<strong>(Jer. III)</strong>. Ad litteram vero stellae pluviarum sunt,
Orion, arcturum, et hyadas, quae pluvias generant.
Quia vero per diem sol fulget, stellae obscuritatem
noctis irradiant; plerumque in sacro eloquio diei
appellatione aeterna patria, noctis autem nomine
praesens vita signatur. Praedicatores ergo sancti, et
sol nostris oculis fiunt, cum contemplationem nobis
verae lucis aperiunt; et velut stellae in tenebris lucent,
cum per activam vitam profuturi, nostris necessitatibus
terrena disponunt. Quasi in die ut sol
coruscant, cum ad contemplandam internae claritatis
patriam, mentis nostrae aciem sublevant; et
quasi stellae in nocte resplendent, quia et cum terrena
agunt, offensurum nostri operis pedem, exemplo
<nobr><sub></sub></nobr> suae rectitudinis dirigunt. Sed quia expulsis
praedicatoribus, non fuit qui plebi Judaicae in perfidiae
suae nocte remanenti, vel claritatem contemplationis
ostenderet, vel activae vitae lumen aperiret;
veritas, quae hanc repulsam deseruit, subtracto
praedicationis lumine, merito eam suae pravitatis
excaecavit. Recte ergo dicitur: <em>Qui praecipit soli, et
non oritur: et stellas claudit quasi sub signaculo.</em>
Oriri ei quippe solem noluit, a qua praedicantium
animos divertit. Et quasi sub signaculo stellas clausit;
quia dum praedicatores suos per silentium intra
semetipsos retinuit, caecis iniquorum sensibus coeleste
lumen abscondit. Pensandum vero est, quia
<nobr><sub></sub></nobr> idcirco aliquid sub sigillo claudimus, ut hoc cum
tempus congruerit, ad medium deducamus. Ex sacro
attestante eloquio didicimus, quod Judaea, quae
nunc deseritur, ad sinum fidei in fine colligetur.
Hinc namque per Isaiam dicitur: <em>Si fuerit numerus
filiorum Israel quasi arena maris, reliquiae salvae
fient</em> <strong>(Isai. X)</strong>. Hinc Paulus ait: <em>Donec plenitudo gentium
intraret, et sic omnis Israel salvus fieret</em> <strong>(Rom. IX)</strong>.
Qui igitur praedicatores suos nunc Judaeae oculis subtrahit,
sed postmodum ostendit, quasi sub signaculo
stellas claudit, ut absconsi prius et post coruscantibus
astrorum spiritualium radiis, noctem suae perfidiae
et nunc repulsa non videat, et tunc illuminata
deprehendat. Hinc est, quod duo eximii praedicatores
dilata morte subtracti sunt, ut ad praedicationis
<nobr><sub></sub></nobr> usum in fine revocentur: hi sunt duae olivae, et duo
candelabra in conspectu Domini terrae stantes <strong>(Apoc.
XI)</strong>, quorum unum in Evangelio per semetipsam
Veritas pollicetur, dicens: <em>Elias venturus est, et restituet
omnia</em> <strong>(Matth. XVII)</strong>. Quasi ergo sub signaculo
stellae clausae sunt: qui et nunc occultantur ne appareant,
et post, ut prodesse valeant, apparebunt.
Sed tamen plebs Israelitica, quae ubertim in fine
colligetur, in ipsis sanctae Ecclesiae exordiis crudeliter
obduratur; nam praedicatores veritatis renuit,
verba adjutorii spernit. Quod tamen mira auctoris
dispensatione agitur, ut nimirum praedicantium
gloria, quae recepta in uno populo latere poterat,
in cunctis gentibus repulsa dilatetur.</p>
<p>Doctrina ergo Evangelii per apostolos in universas
<nobr><sub></sub></nobr> gentes exivit; et sicut bonum semen, universum
orbem implevit: Sicut multo antea Michaeas
propheta praedixit: <em>De Sion,</em> inquit, <em>exibit lex, et
verbum Domini de Jerusalem</em> <strong>(Mich. IV)</strong>. Sion speculatio
interpretatur. Sancta Ecclesia Sion dicitur,
eo quod coelestia contemplando, bona operando,
adversa vitando, indesinenter coelestis regni introitum
speculetur. Dicat ergo hic sanctus propheta:
<em>De Sion,</em> id est de Ecclesia primitiva in
qua doctor est et pontifex ille Dei et Virginis
Filius, exibit lex spiritualis per apostolos ad gentes:
<em>Et verbum Domini de Jerusalem,</em> id est sermo praedicationis
per universum mundum. Unde dicitur:
<em>In omnem terram exivit sonus eorum et in fines
</em><nobr><sub></sub></nobr> <em>orbis terrae verba eorum</em> <strong>(Psal. XVIII)</strong>. Sequitur:
<em>Et concident gladios suos in vomeres, et hastas
suas in ligones</em> <strong>(Mich. IV)</strong>. Allegorice per fidem
Christi ira effrenata et convicia deponuntur, ut
ponat quisque manum suam ad aratrum, apostolis
monentibus, ne respiciat post tergum, ut confractis
jaculis persecutionum et contumeliarum,
metat Christus spirituale frumentum per angelos.
Nemo intendit subvertere auditores, nec prohibere
praedicatores, scilicet apostolos, quia tempus
plantandi est. Iterum subjungit dicens: <em>Non sumet
gens adversus gentem gladium: nec discent ultra
belligerare. Sedebit vir sub vite,</em> ut premat vinum
spiritualis intelligentiae, quod laetificat cor hominis;
<em>et sub ficu,</em> ut ditia [dulcia, <em>ut in Glossa</em>] sancti
<nobr><sub></sub></nobr> Spiritus poma decerpat. Ante nativitatem Christi
totus pene orbis plenus erat sanguine, Roma
etiam in civilibus bellis dilacerabatur. Postquam
vero ad Christi praeceptum singulare imperium
Roma sortita est, apostolorum itineri praevius factus
est orbis, et eisdem apostolis apertae sunt
portae urbium, atque ad praedicationem unius Dei
singulare imperium constitutum est. Omnipotens
Deus per dilectissimum Filium suum, missis per
universum mundum apostolis, omnes gentes ad
cognitionem et charitatem suam misericorditer
vocavit, sicut ipse per Zachariam prophetam
praedixit.</p>
<p><em>Sibilabo,</em> inquit, <em>eis et congregabo illos ego qui
redemi eos, et multiplicabo illos, sicut ante fuerant
</em><nobr><sub></sub></nobr> <em>multiplicati. Et seminabo eos in populis, et de
longe recordabuntur mei; et vivent cum filiis, et
revertentur. Et reducam eos de terra Aegypti, et de
Assyriis congregabo illos, et ad terram Galaad et
Libani adducam eos, et non invenietur eis locus</em>
<strong>(Zach. X)</strong>. Allegorice: His qui captivi erant in peccatis,
significat Dominus per suam clementiam, ut
congregentur ad eum sicut ad Redemptionem
dicens: <em>Tollite jugum meum super vos,</em> etc.
<strong>(Matth., XI)</strong>. Hos sanctos, videlicet apostolos,
multiplicat, non carnali sed spirituali benedictione.
Hi seminantur in populis, quibus dicitur: <em>Euntes
docete omnes gentes: baptizantes eos in nomine
Patris, et Filii, et Spiritus sancti</em> <strong>(Matth., XXVIII)</strong>.
Per illos Christi discipulos in cunctis seminatos
<nobr><sub></sub></nobr> gentibus, populi longe per idololatriam positi recordabuntur
Domini, in cujus conspectu adorabunt
universae familiae gentium. <em>Et vivent cum filiis
suis,</em> quos videlicet Domino acquisierunt praedicando;
<em>et revertentur,</em> ut prius mortui in infidelitate,
vivant spiritualiter. Hi sunt filii, quibus
Paulus lac ministrabat. Sequitur: <em>Et reducam eos
de terra Aegypti, et de Assyriis;</em> de terra videlicet
cui imperabat rex Pharao, qui dicebat: mea <em>sunt
flumina, et ego feci ea</em> <strong>(Ezech., XXIX)</strong>; et cui terrae
dominabatur rex Assyrius, scilicet magnus sensus,
id est diabolus superbus, qui se dicit magnum,
qui etiam arguens vel convincens interpretatur;
hi tales ducuntur in terram Galaad,
<nobr><sub></sub></nobr> id est de terrenalibus ad spiritualia. Galaad
enim testimonium transmigrationis interpretatur.
Ducuntur etiam fideles per apostolos ad Libanum,
id est ad dealbationem, ut de tenebris mundi
hujus educti, dealbentur; et tunc non invenietur
locus in illis, quia non constringentur angustiis
terrae, sed latitudine coeli perfruentur. Per ipsos
etiam apostolos cordibus fidelium magnam Deus
suae benignitatis dulcedinem infudit, sicut Joel
propheta exsultans, ac figurate loquens, praedixit.</p>
<p><em>Erit,</em> inquit, <em>in die illa: stillabunt montes dulcedinem,
et colles fluent lacte; et per omnes rivos
Judae ibunt aquae</em> <strong>(Joel., III)</strong>. Post resurrectionem
atque ascensionem Domini ad coelos, montes, id
est apostoli, et post eos Ecclesiae doctores celsi
<nobr><sub></sub></nobr> mente abundabunt suavitate, et dulcedine sapientiae
et divini eloquii; et stillabunt ex eis spirituales
gratiae; et colles, id est non habentem tantam
intelligentiae plenitudinem, emittent lac, quo nutritur
infantia Ecclesiae. <em>Et per omnes rivos Judae,</em>
id est super credentes filios Ecclesiae, abundabunt
aquae, apostolorum scilicet et evangelistarum praedicationes,
et charismatum dona, quia nihil in eis
aridum erit. Sequitur: <em>Et fons de domo Domini
egredietur, et irrigabit torrentem spinarum.</em> De domo
Domini, inquit, id est de primitiva Ecclesia egredietur
fons baptismatis, et doctrinae spiritualis,
qui irrigat corda gentilium, quae spinis vitiorum,
et aculeis malarum cogitationum pungebantur, ut
ibi oriantur flores virtutum, ubi prius oriebantur
<nobr><sub></sub></nobr> punctiones vitiorum. Tunc fons iste de domo Domini
est egressus, quando discipulis suis ait Dominus:
<em>Ite, docete omnes gentes, baptizantes eos
in nomine Patris, et Filii, et Spiritus sancti.</em> Montes
etiam tunc et colles dulcedinem, id est mel sapientiae
et spiritualis intelligentiae, et colles lac,
id est doctrinam, qua parvuli Ecclesiae in Dei
cognitione nutriuntur, stillarunt; quando sancti
apostoli eorumque successores verbis et exemplis,
ac verissimis Evangeliorum atque Epistolarum
scriptis, universam Ecclesiam irrigarunt. Huic
simile est, quod Zacharias propheta, tempus resurrectionis
et ascensionis Christi in spiritu praevidens,
gratulanter dicebat:</p>
<p><nobr><sub></sub></nobr> <em>In die illa exibunt aquae vivae de Jerusalem: medium
earum ad mare occidentale [orientale], et medium
earum ad mare novissimum, in aestate et hieme</em>
<strong>(Zach. XIV)</strong>. Ac si apertius de primo adventu
Christi ejusque Ecclesiae diceret: <em>Erit in die illa,</em>
quae soli Deo est nota, <em>exibunt aquae vivae de Jerusalem.</em>
Aquae ideo vivae dicuntur, quia per Christi
gratiam vitam tribuunt. Quasi enim una dies est et
unum tempus a primo adventu Christi, usque ad
secundum. <em>Medium,</em> inquit, <em>earum ad mare occidentale
[orientale</em>], quod mortuum dicitur; eo quod
animantia occidat, vel quod in ejus aquis nihil
possit vivere. <em>Et medium earum ad mare novissimum,</em>
quod vocatur magnum. Vel per duo maria,
allegorice duo intelliguntur Testamenta, quae nisi
<nobr><sub></sub></nobr> flumine spiritualis intelligentiae fuerint dulcorata,
littera occidente et spiritu non vivificante, amara
sunt. <em>In aestate,</em> ait, <em>et hieme,</em> ac si diceret: aquae,
quae de Jerusalem, id est de Ecclesia egredientur,
nec calore siccabuntur, nec hieme constringentur.
Aquae quae de Jerusalem, id est de Ecclesia exeunt,
doctrina est Salvatoris, id est baptismus; quarum
una pars vadit ad mare occidentale [orientale], id
est ad populum circumcisionis, qui in apostolis et
per apostolos electus est; et pars ad mare novissimum,
quia <em>ab oriente et occidente venient qui
recumbent cum Abraham, Isaac et Jacob in regno
</em><nobr><sub></sub></nobr> <em>coelorum</em> <strong>(Math. VIII)</strong>. Hae aquae nec aestate prosperitatis,
nec hieme persecutionis cessabunt. Sequitur:
<em>Et erit Dominus rex super omnem terram.</em> Ac si
dicatur: cum tales aquae utrumque mare fuerint
ingressae, et amaras aquas dulci flumine mitigaverint,
Dominus, scilicet Christus, erit rex super
omnem terram. Tunc rex ille fortissimus cognoscetur,
de quo dictum est: <em>Domine Dominus noster,
quam admirabile est nomen tuum in universa terra!</em>
<strong>(Psal. VIII.)</strong></p>
<p>Iterum subjungit dicens: <em>In die illa erit Dominus
unus, et nomen ejus unum, et revertetur omnis
terra usque ad desertum, de colle Adremon ad austrum,
et Jerusalem exaltabitur</em> <small>[Note: <nobr><sub></sub></nobr> Rectius videtur legendum juxta Vulgatam:
<em>de colle Remmon ad austrum Jerusalem, et exaltabitur,</em>
<nobr><sub></sub></nobr> etc.]</small>, <em>et inhabitabit
</em><nobr><sub></sub></nobr> <em>in loco suo,</em> id est in loco pristino aedificabitur, <em>a
porta</em> videlicet <em>Benjamin usque ad locum portae
prioris, et usque ad portam angulorum; et a turre
Hananael, usque ad torcularia regis. Et habitabunt
in ea, et anathema non erit amplius.</em> Cum Dominus
Jesus Christus rex fuerit super omnem terram,
tunc erit unus Dominus de quo scribitur: <em>Scitote
quoniam Dominus ipse est Deus; ipse fecit nos, et
non ipsi nos</em> <strong>(Psal. LXXIX)</strong>. Et erit unum nomen
Domini, prava religione idolorum calcata. Tunc
revertetur omnis terra in qua habitaverunt Judaei
usque ad desertum, id est usque ad populum gentium;
qui prius desertus, quia sine notitia legis, et
de colle ad Adremon, id est ad excelsum, quia de
terra et de deserto ad colles, et de collibus usque
<nobr><sub></sub></nobr> ad montana consurgemus; et inde usque ad austrum
plenae lucis, et sic conscendendo exaltabitur
Ecclesia, et habitabit in loco de quo scriptum
est: <em>In loco pascuae ibi me collocavit</em> <strong>(Psal. XXII)</strong>.
Et a porta Benjamin, incipiendo a virtute quam
dextera significat, perveniet ad portam priorem,
ut per eam ingrediatur ad caeteras. Post occurrit
porta angulorum, ubi est lapis angularis, scilicet
Christus, qui conjungit duos parietes in unum.
Post occurrit turris Hananael, qui gratissimus Dei
dicitur. De hac turre dicit David ad Deum: <em>Factus
es spes mea; turris. fortitudinis a facie inimici</em>
<strong>(Psal. LX)</strong>. Qua turre nihil est gratius homini de
laboribus mundi ad Deum suspiranti. Inde venitur
<nobr><sub></sub></nobr> ad torcularia regis, ut imitatores passionis Christi
bibant vinum quod laetificat cor hominis, introducti
in cellam vinariam Dei, in qua est vinum evangelicae
praedicationis; et qui hujusmodi torcularibus
inebriantur, habitabunt in coelesti Jerusalem, in
qua non erit anathema, id est maledictio et separatio
a Deo, sed secura quies confidentibus in Deo.
Ut ergo supradictum est, aquae vivae de Jerusalem
egressae sunt, quia sancti apostoli universum
mundum evangelicae praedicationis doctrina irrigarunt.</p>
<p> <small>[Note: <nobr><sub></sub></nobr> Isid., <em>Quaest. in Gen.,</em> cap. 31.]</small> Hos nimirum Christi apostolos Jacob patriarcha
<nobr><sub></sub></nobr> praesignabat, cum Nephthalim filium suum
benedicens, illum figurate cervum missum vocabat.
Igitur Nephthalim quod interpretatur <em>dilatatio,</em> apostolos
et praedicatores caeteros significat, quorum
doctrina in longitudine totius mundi diffusa est. Ex
hac enim tribu fuerunt apostoli, qui sunt principes
Ecclesiarum et duces. Nam et quod in Psalmo legitur,
principes videlicet Zabulon, principes Nephthalim,
sine dubio ad apostolorum personam refertur
<strong>(Psal. LXVII)</strong>. Ipsi sunt filii excussorum, id
est prophetarum, qui in manu omnipotentis Dei
positi, tanquam sagittae excussae pervenerunt usque
ad fines terrae. Unde et bene hic Nephthalim cervus
missus scribitur, quia nimirum apostoli sive
praedicatores caeteri veloci saltu exsilientes in
<nobr><sub></sub></nobr> morem cervorum, transcendunt implicamenta
saeculi hujus. Sicque excelsa ac sublimia meditantur
eloquia pulchritudinis, id est praedicant cunctis
gentibus gratiam Dei Salvatoris. Deus igitur per
universum mundum sanctos apostolos dilatavit,
quia per eos cunctis gentibus nomen suum manifestavit,
sicut beatus Job praedixit, inter multa
quae de Dei omnipotentia locutus est. Ait enim:</p>
<p><em>Qui extendit coelos solus, et graditur super fluctus
maris</em> <strong>(Job IX)</strong>. Gregorius <small>[Note: <nobr><sub></sub></nobr> Lib. IX <em>Mor.,</em> cap. 4.]</small>: Quid namque
coelorum nomine, nisi sanctorum apostolorum, caeterorumque
praedicatorum coelestis via signatur.
De quibus per Psalmistam dicitur: <em>Coeli enarrant
gloriam Dei, et opera manuum ejus annuntiant firmamentum</em>
<strong>(Psal. XVIII)</strong>. Ipsi igitur coeli, ipsi sol
<nobr><sub></sub></nobr> esse memorantur. Coeli videlicet, quia intercedendo
protegunt; sol autem, quia praedicando vim luminis
ostendunt. Coeli ergo extensi sunt; quia, cum
Judaea ad vim persecutionis infremuit, apostolorum
vitam Dominus in cunctarum gentium cognitione
dilatavit. Et illa per justum judicium captiva in
mundum dispergitur; isti ubique per gratiam in
honore tenduntur. Angusti quippe coeli fuerant,
cum una plebs tot egregios praedicatores tenebat.
Quis enim gentilium Petrum nosset, si in solius
Israelitici populi praedicatione remaneret. Quis
Pauli virtutes agnosceret, nisi hunc Judaea ad nostram
notitiam persequendo transmisisset. Ecce jam
qui flagris et contumeliis ab Israelitica plebe repulsi
<nobr><sub></sub></nobr> sunt, per mundi fines ornantur. Solus ergo Dominus
coelos extendit, qui secreti mira dispensatione
consilii, praedicatores suos unde permisit in una
gente opprimi, fecit in mundi cardines inde dilatari.
Sed nec haec ipsa praesenti dedita mundo gentilitas,
cum culpas ejus apostolorum lingua corripuit,
verba vitae libenter accepit. Nam protinus in elatione
contradictionis intumuit, atque ad crudelitatem
persecutionis se excitavit. Sed quae praedicationis
verbis contraire nititur, signorum citius admiratione
temperatur. Unde quoque in actoris
laude apte subjungitur: <em>Et graditur super fluctus
maris</em> <small>[Note: <nobr><sub></sub></nobr> Greg., cap. 5.]</small>. Quid enim maris nomine nisi in
<nobr><sub></sub></nobr> bonorum necem saeviens mundi hujus amaritudo
signatur. De quo per Psalmistam dicitur: <em>Congregans
sicut in utre aquas maris</em> <strong>(Psal. XXXII)</strong>. Aquas
enim maris quasi in utre Dominus congregat, cum
miro moderamine cuncta disponens, in suis clausa
cordibus carnalium minas frenat. Super fluctus ergo
maris Dominus graditur, quia cum se procellae
persecutionis erigunt, miraculorum ejus obstupefactione
franguntur. Qui enim tumores humanae vesaniae
mitigat, quasi erectus in tumulo undam calcat.
Nam cum morem suum gentilitas destrui nova
conversatione conspiceret, cum mundi hujus divites
elationi suae contraire facta pauperum viderent,
cum sapientes saeculi adversarii sibi imperitorum
verba pensarent, in persecutionis protinus tempestate
<nobr><sub></sub></nobr> tumuerunt. Sed qui verborum adversitate
commoti, ad persecutionis procellas insiliunt, signorum,
ut diximus, admiratione temperantur. Tot
ergo in his fluctibus Dominus gressus posuit, quot
superbis persecutoribus miracula ostendit. Unde
bene rursum per Psalmistam dicitur: <em>Mirabiles
elationes maris, mirabilis in altis Dominus</em> <strong>(Psal.
XCII)</strong>. Quia cum contra electorum vitam ad persecutionis
undas mundus se mirabiliter extulit,
eum supernorum conditor sublevata virtute praedicantium
mirabilius stravit. Ministros enim suos
ostendit posse per miracula, quod potestates terrenae
tumuerunt per iram.</p>
<p>Quod bene etiam per Jeremiam Dominus exteriora
narrans. interiora denuntians, dicit: <em>Posui
</em><nobr><sub></sub></nobr> <em>arenam terminum mari, praeceptum sempiternum,
quod non praeteribit; et commovebuntur, et non poterunt;
et intumescent fluctus ejus, et non transibunt
illud</em> <strong>(Jer. V)</strong>. Arenam quippe Dominus mari terminum
posuit, quia ad frangendam mundi gloriam
abjectos et pauperes elegit, cujus nimirum maris
fluctus intumescunt, cum potestates saeculi ac
commotionem persecutionis exsiliunt. Sed transire
arenam nequeunt, quia despectorum apostolorum
martyrumque miraculis et humilitate franguntur.
Sed dum mare saevit, dum per insaniae suae fluctus
erigitur, dumque virtutis intimae ostensione calcatur,
sancta Ecclesia proficit, atque ad statum sui
ordinis per temporum incrementa consurgit.</p>
<p><nobr><sub></sub></nobr> Revera apostoli Jesu Christi, et sancti martyres
evangelica praedicatione, et suorum corporum sanguinis
effusione universum mundum ad Dei cultum
revocarunt, et quasi cultores agrorum, dulcissimum
Deo fructum ex culta terra usque hodie reddunt.
De quibus Amos propheta Spiritu sancto edoctus
exsultans dicebat: <em>Ecce dies venient, dicit Dominus:
et comprehendet arator messorem, et calcator uvae
mittentem semen: et stillabunt montes dulcedinem,
et omnes colles culti erunt</em> <strong>(Amos, IX)</strong>. Per hos omnes
praedicatorum ordo, apostolorum videlicet et
ceclesiasticorum virorum, figuratur. Allegorice:
<em>Dies veniunt,</em> scilicet post resurrectionem et ascensionem
<nobr><sub></sub></nobr> Domini, in quibus arator, id est ordo doctorum,
apostolorum videlicet et caeterorum doctorum,
qui sua et aliorum corda fide et dilectione
exarant, repulsa infidelitatis duritia, fructum bonae
operationis afferant. Isti aratores, scilicet sancti
apostoli, comprehendunt messores, id est eos qui
praedicando verbum Dei homines a curis saeculi
evellunt ut in sancta eos Ecclesia recondant. Per
uvae calcatorem apostoli, et sancti martyres intelliguntur,
qui mortem, et ipsum diabolum calcantes,
pro nomine Christi patiendo, musta sui sanguinis
fundunt, ut aliis praebeant exempla virtutum. Hos
omnes mittit Deus in Ecclesia, ut semen in electorum
cordibus verbi Dei seminent, eosque a curis
saeculi segregent, et ipsi pro sibi commissis gregibus
<nobr><sub></sub></nobr> animas ponant. Et alius alium apprehendit, quia
alius alii succedit. Ut ergo jam supradictum est,
Dei et Virginis Filius per prophetas resurrectionem
suam praenuntiavit futuram, et per apostolos nobis
ostendit factam. Unde per Sophoniam prophetam
Ecclesiae suae loquitur, dicens:</p>
<p><em>Exspecta me in die resurrectionis meae in futurum,
quia judicium meum ut congregem gentes,</em> ad fidem
videlicet, <em>et colligam regna,</em> principes scilicet perversorum
dogmatum, qui divino ardore consumentur;
<em>et effundam super eos indignationem, omnemque
iram furoris mei</em> <strong>(Soph. III)</strong>. Ac si Dei et Virginis
Filius sanctae Ecclesiae sponsae suae loqueretur
apertius: Exspecta me repellendo idola a te, et in
<nobr><sub></sub></nobr> die resurrectionis in futurum, quando videlicet, de
morte, quam pro tua redemptione passurus sum,
resurrexero, per baptismum te ad vitam aeternam
regenerabo, et Spiritu sancto ad cognoscendum me
oculos cordis tui illuminabo, pane coelestis verbi
confortabo, vino evangelicae praedicationis inebriabo.
O sponsa igitur exspecta me, ut recte cum Propheta
valeas dicere: <em>Paratum cor meum, Deus,
paratum cor meum: cantabo et psallam in gloria
mea</em> <strong>(Psal. LVI)</strong>. Possunt autem haec allegorice de
primo adventu intelligi, quando daemone calcato, et
omni errore sublato, terrenis etiam operibus destructis,
omnibus linguis apostoli locuti sunt. Quando
etiam post vitia et peccata Deus in nobis resurgere
visus est, atque omnes congregantur ad fidem,
<nobr><sub></sub></nobr> et timore irae Dei accenduntur igne divino, quo devorantur
in illis omnia opera terrena. Iterum Dominus
loquitur dicens: <em>In igne enim zeli mei
devorabitur omnis terra. Quia tunc reddam populis
labium electum, ut invocent omnes nomen Domini,
et serviant ei humero uno</em> <strong>(Soph., III)</strong>. Et restituetur
<small>[Note: <nobr><sub></sub></nobr> Haec verba non sunt textus sed Glossae, quam videre oportet ne quis confundatur.]</small>, inquit, omnibus una lingua, ut
unusquisque, deposito errore suo, ad antiquum
confessionis Dei eloquium revertatur, ut uno ore
invocent Deum, confitendo, quod Dominus Jesus
Christus est in gloria Dei Patris, in cujus nomine
flectitur omne genu coelestium, terrestrium, et infernorum
<strong>(Philip. II)</strong>.</p>
<p><nobr><sub></sub></nobr> Possunt haec et de secundo adventu dici quando
post vitia praesentis saeculi, Ecclesia exspectante
adventum sponsi, gentes congregabuntur ad judicium,
et reges colligentur in locum suppliciorum,
et tunc effundetur furor Dei puniens omnia mala,
ubi potentes potenter tormenta sustinebunt, et qui
minus peccavit, cito veniam merebitur. <em>In igne zeli
mei,</em> ait, <em>devorabitur terra,</em> quia gentibus ad judicium
congregatis, et regibus ad supplicia, consumetur
in toto orbe quidquid terrenum est, et ad
opera carnis pertinet, ut in salvandis omnibus, vepribus
et spinis combustis, unusquisque illorum ad
antiquum confessionis Dei revertatur eloquium, in
saecula saeculorum laudans Deum, et conjuncto studio
serviant ei assidue in templo ejus.</p>
<p><nobr><sub></sub></nobr> Dignum valde est, ut ei grates et laudes non solum
in praesenti, sed et in futura vita ab angelis et
hominibus referantur, qui omnes homines quamvis
indignos, id est universam Ecclesiam, per prophetas
et apostolos misericorditer ad se vocare non
cessat; sicut per prophetam Osee dulcedinem sui
amoris et benignitatis ostendens, eidem Ecclesiae suae
loquitur dicens: <em>Sponsabo te mihi in sempiternum;
et sponsabo te mihi in justitia et judicio, et in misericordia,
et miserationibus</em> <strong>(Ose. II)</strong>. Circumcisio
data Abrahae signum fuit inter Deum, et semen illius.
Sequitur: <em>Et sponsabo te mihi in fide, et scies
quia ego sum Dominus.</em> Nota misericordiam viri,
scilicet Dei. Meretrix diu fornicata ad virum revertitur,
<nobr><sub></sub></nobr> nec conciliari viro, sed sponsari dicitur. Et
nota distantiam inter Dei, et hominum conjugia;
homines de virginibus corruptas faciunt, Deus conjunctus
meretricibus virgines reddit.</p>
<p>Iterum dicit: <em>Et erit in die illa: exaudiam, dicit
Dominus, et exaudiam coelos, et illi exaudient terram.
Et terra exaudiet triticum, et vinum et oleum.</em>
Ac si diceret: <em>Erit in die illa,</em> scilicet quando te
mihi in fide spondero, <em>exaudiam coelos,</em> id est apostolos;
<em>et illi exaudient terram,</em> videlicet illam de
qua veritas orta est, et in qua paterfamilias, scilicet
Christus, seminat bonum semen, et eam coelestis
verbi pluvia irrigent: <em>Et terra exaudiet triticum,
et vinum, et oleum,</em> hoc specialiter ad apostolos
pertinet, qui incipiendo a Jerusalem sua praedicatione,
<nobr><sub></sub></nobr> et miraculis corda audientium ubique fructificare
faciunt; qui sunt semen, dum audiunt a Domino;
seminatores, dum in omnem terram exiit
sonus eorum. Sequitur: <em>Et sponsabo te,</em> ait, <em>mihi in
sempiternum.</em> Primo Deus Pater despondit eam sibi
in Abraham, vel cum eduxit eam de Aegypto, ut
uxorem haberet sempiternam. Secundo in monte
Sina, dans ei pro sponsalibus legis justitiam et
judicium, conjunctam legi misericordiam, ut si
peccaverit captivetur, si poenituerit revocetur. Tertio
despondit eam in adventu Filii sui, quod est in
fide sanctae Trinitatis, in qua fide credentes statim
sciunt illum esse, quem prius negaverunt. Haec
<nobr><sub></sub></nobr> ergo meretrix, quae prius fuerat conjuncta in aeternos
viri complexus, quia in Aegypto idola coluit,
iterum per legem assumitur, quam, quia praeteriit,
prophetis, quasi sponsi sodalibus interfectis, tertio
venit Filius.</p>
<p>Quo crucifixo, et a mortuis resurgente, desponsatur
Ecclesia, scilicet non jam in justitia legis; sed
in fide et gratia Evangelii, et cognitione veritatis.
Hieronymus: Secundum litteram potest intelligi,
quod in adventu Christi bona temporalia promittuntur
credentibus, ut per ipsum qui semen Dei est,
omnia in suo ordine currant, sicut ab initio condita
sunt, et utilitati hominum deserviant. Et tamen Judaei
post tanta bona, adhuc Antichristum corporaliter
exspectant. Spiritualiter: coeli, qui gloriam
<nobr><sub></sub></nobr> Dei enarrant, exauditi sunt, rogantes pro muliere
Chananaea <strong>(Matth. XV)</strong>, et pro socru Petri <strong>(Luc. IV)</strong>.
<em>Et coeli,</em> id est apostoli, <em>audiunt terram,</em> homines videlicet,
qui sunt Ecclesia, quamvis necdum perfecti,
et tamen custodientes Dei praecepta. <em>Et terra,</em>
id est, Ecclesia, <em>audit triticum,</em> id est ita praebet
spiritualem intelligentiam Veteris et Novi Testamenti,
ut laetificet corda audientium, modificando
doctrinam secundum capacitatem singulorum. Et
haec omnia, id est coelum, et terra, apostoli scilicet,
et universalis Ecclesia, <em>audient Israel:</em> id est,
semen verbi Dei perducent ad effectum operis, ut
aliud semen faciat fructum centesimum, aliud sexagesimum,
et aliud trigesimum <strong>(Matth. XIII)</strong>. Nimirum
<nobr><sub></sub></nobr> semen, id est apostolorum doctrina centesimum
fructum attulit, quia illis praedicantibus multitudo
gentium et pars quaedam Judaeorum ad Christi fidem
venit. In passione et resurrectione Filii Dei et
Virginis, quamvis Judaei innumera signa et miracula
viderent, tamen quaedam pars illorum damnabiliter
in sua permansit malitia; quaedam vero gratiam
baptismi est consecuta.</p>
<p>Horum quippe duo calathi figuram praeferebant,
quos Jeremias Propheta sibi ostensos a Domino
fuisse ante templum Domini praedixerat, ait enim:
<em>Ostendit mihi Dominus: et ecce duo calathi,</em> id est,
duo cophini, <em>pleni ficis ante templum Domini. Et
cala hus unus ficus bonas habebat, bonas nimis: et
calathus alius ficus habebat malas nimis, quae comedi
</em><nobr><sub></sub></nobr> <em>non poterant</em> <strong>(Jer. XXIV)</strong>. Duos calathos bonarum
malarumque ficuum quidam interpretantur in
lege et Evangelio, Synagogam et Ecclesiam, Judaeorum
et Christianorum populum, gehennam, et
regnum coelorum; quorum alterum pertinet ad supplicia
peccatorum, alterum vero ad sanctorum habitaculum.
Nos autem juxta Apostolum legem bonam
et sanctam, et mandatum bonum et sanctum
sentientes, et unum esse utriusque testamenti
Deum <strong>(Rom. VII)</strong>, ad Judaeos haec referamus, qui in
adventu Domini crediderunt, vel non crediderunt;
ut illi qui clamaverunt Pilato, dicentes: <em>Crucifige,
</em><nobr><sub></sub></nobr> <em>crucifige eum</em> <strong>(Matth. XXVII)</strong>, calathi sunt malarum
ficuum; qui vero crediderunt, ad bonas ficus, et ad
calathum optimum referantur. Calathus ergo bonarum
ficuum, Petrus et Paulus, Joannes et Jacobus,
Andreas et Thomas, et caeteri apostoli, omnesque
discipuli fuerunt, qui verbum vitae per universum
mundum seminaverunt. Calathus vero malarum ficuum,
Caiphas, Annas, et caeteri infideles exstiterunt,
qui se et filios suos antequam nascerentur,
condemnaverunt, dicentes: <em>Sanguis ejus super nos,
et super filios nostros</em> <strong>(ibid.)</strong>. Dulcedo igitur bonarum
ficuum dulcedinem et suavitatem designat
Evangeliorum. Et amaritudo malarum, quae comedi
non poterant, versutias et infidelitatem praemonstrat
Judaeorum. In Christi ergo Ecclesia bonarum
<nobr><sub></sub></nobr> ficuum calathi, apostoli Domini nostri Jesu Christi
exstiterunt, qui adversariis illius viriliter restiterunt,
et, ut eam ad rectitudinis statum perducerent,
sanguinem suum libenter fuderunt.</p>
<p>Mystice Godolias <small>[Note: <nobr><sub></sub></nobr> Ex Glossa ad cap. XL Jeremiae haec desumuntur.]</small>, qui interpretatur <em>magnificatus
Domino,</em> hos Ecclesiae nobilissimos praefiguravit
praedicatores, qui Domini nutu perficiuntur,
ut timentes Dominum habeant refugium, et eorum
solatium; hi pro subjectis animas ponunt, et contra
perfidos exemplo Jesu Christi magistri sui scuta protectionis
opponunt. Usque ad mortem in officio fideliter
persistentes ab iniquis persequuntur, sicut
Godolias innocens a perfido Ismaele occisus est.
Deus igitur sanctam Ecclesiam ad laudem et gloriam
<nobr><sub></sub></nobr> nominis sui constituit, et in ea sanctos apostolos
ad illius custodiam et defensionem posuit,
eique gloriosos martyres quasi exemplar virtutum
dedit, et praeclaros veteris ac novi testamenti doctores,
qui sufficienter eam coelestis doctrinae imbribus
irrigarent, transacto jam persecutionis tempore,
tribuit. De quibus omnibus beatus Job Deum
in operibus ejus laudans, figurative quasi de coelestibus
astris loquitur, dicens:</p>
<p><em>Qui facit Arcturum, et Oriona, et Hyadas, et interiora
austri</em> <strong>(Job IX)</strong>. Gregorius <small>[Note: <nobr><sub></sub></nobr> Lib. IX <em>Mor.,</em> cap. 6.]</small>: Nequaquam
sermo veritatis vanas Hesiodi, Arati, et Callimachi
<small>[Note: <nobr><sub></sub></nobr> Mss. vitiose <em>calli et Marci.</em>]</small> fabulas sequitur, ut Arcturum nominans,
extremam stellarum septem, caudam ursae
suspicetur, et quasi Orion gladium teneat, amator
<nobr><sub></sub></nobr> insanus. Haec quippe astrorum nomina a cultoribus
sapientiae carnalis inventa sunt. Sed Scriptura sacra
idcirco eisdem vocabulis utitur, ut res, quas
insinuare appetit, notitia usitatae appellationis exprimantur.
Nam si astra, quae vellet, per ignorata
nobis nomina diceret; homo pro quo haec eadem
Scriptura facta est, nesciret procul dubio, quid audiret.
Sic igitur in sacro eloquio sapientes Dei sermonem
trahunt a sapientibus saeculi; sicut in eo
pro utilitate hominis vocem in se humanae passionis
ipse conditor omnium sumit Deus; ut videlicet,
dicat: Poenitet enim me fecisse homines super terram
<nobr><sub></sub></nobr> <strong>(Gen. VI)</strong>; cum profecto constet, quia is, qui
cuncta priusquam veniant, conspicit, nequaquam
postquam aliquid fecerit, poenitendo resipiscit. Quid
ergo mirum, si spirituales viri utantur verbis carnalium,
quando ipse ineffabilis et creator omnium
Spiritus, ut ad intellectum suum carnem pertrahat,
in se ipso carnis sermonem format. In Scriptura
igitur sacra, dum nota astrorum nomina audimus;
de quibus astris sermo habeatur, agnoscimus; cum
vero astra, quae narrantur, perpendimus, restat ut
ex eorum motibus, ad spiritualis intelligentiae arcana
surgamus. Neque enim juxta litteram mirum
aliquid dicitur, quod Deus Arcturum, et Oriona,
et Hyadas fecit, de quo nimirum constat, quia omnino
in mundo nihil sit, quod ipse non fecit. Sanctus
<nobr><sub></sub></nobr> itaque vir haec fecisse Dominum dicit, per quae
signari propriae ea quae spiritualiter geruntur, intelligit.
Quid namque Arcturi nomine, qui in coeli
axe constitutus septem stellarum radiis fulget, nisi
Ecclesia universalis exprimitur, quae in Joannis
Apocalypsi per septem Ecclesias, septemque candelabra
figuratur? <strong>(Apoc. I)</strong>. Quae dum in se dona
septiformis gratiae spiritus continet, claritate summae
virtutis irradiata, quasi ab axe veritatis lucet.
Pensandum quoque est, quod Arcturus semper versatur,
et nunquam mergitur; quia sancta Ecclesia
persecutiones iniquorum sine cessatione tolerat,
sed tamen usque ad mundi terminum, sine defectu
perdurat. Saepe namque reprobi, qui usque ad internecionem
<nobr><sub></sub></nobr> eam persecuti sunt, quasi hanc funditus
exstinxisse crediderunt, sed eo multipliciter ad statum
sui perfectior rediit, quo inter manus persequentium
moriendo laboravit. Arcturus ergo dum
versatur, erigitur; quia tunc sancta Ecclesia valentius
in virtute relicitur, cum ardentius pro veritate
fatigatur. Unde apte quoque post Arcturum
protinus Orion subdit; Oriones quippe in ipso pondere
temporis hiemalis oriuntur, suoque ortu tempestates
excitant, et maria terrasque perturbant.
Quid igitur post Arcturum per Oriones, nisi martyres
designantur? Quia dum sancta Ecclesia ad
statum praedicationis erigitur, ipsi martyres persequentium
molestias passuri ad coeli faciem, quasi
in hieme venerunt. His etenim natis, mare terraque
<nobr><sub></sub></nobr> turbata est, quia dum gentilitas mores suos destrui,
apparente illorum fortitudine, doluit, in eorum necem
non solum iracundos ac turbidos, sed etiam
placidos erexit. Ex Orionibus itaque hiems inhorruit,
quia clarescente sanctorum apostolorum, et
martyrum constantia, frigida mens infidelium ad
tempestatem persecutionis excitata est. Oriones
ergo coelum edidit, cum sancta Ecclesia martyres
misit. Qui dum loqui recta rudibus ausi sunt, omnino
pondus ex frigoris adversitate pertulerunt.
Bene autem protinus Hyadas subdidit, quae juvenescente
verno, ad coeli faciem prodeunt, et cum jam
<nobr><sub></sub></nobr> sol caloris sui vires exerit, ostenduntur. Illius
quippe signi initiis inhaerent, quod sapientes saeculi
Taurum vocant; ex quo augeri sol incipit, et
ad extendenda diei spatia, ferventior exsurgit. Quid
itaque post Oriones Hyadum nomine, nisi doctores
sanctae Ecclesiae designantur, qui subductis martyribus
eo jam tempore ad mundi notitiam venerunt,
quo et clarius elucet; et repulsa infidelitatis hieme,
altius per corda fidelium sol veritatis calet. Qui remota
tempestate persecutionis, expletis longis infidelitatis
noctibus, tunc sanctae Ecclesiae orti sunt,
cum ei jam credulitatis vernum lucidior annus aperitur.
Nec immerito doctores sancti Hyadum nuncupatione
signantur. Graeco quippe eloquio hyetos
pluvia vocatur, et Hyades a pluviis nomen acceperunt,
<nobr><sub></sub></nobr> quia ortae, procul dubio imbres ferunt. Bene
Hyadum appellatione expressi sunt, qui ad statum
universalis Ecclesiae, quasi in coeli faciem deducti,
super arentem terram humani pectoris, pluviam
evangelicae doctrinae infundunt. Nam si sanctae praedicationis
sermo pluvia non esset, nequaquam
Moyses dixisset: Exspectetur sicut pluvia eloquium
meum <strong>(Deut. XXXII)</strong>. Et Dominus per Isaiam: <em>Mandabo
nubibus ne pluant super eam imbrem</em> <strong>(Isai. V)</strong>.
(Et <small>[Note: <nobr><sub></sub></nobr> Quae parenthesi includimus, desunt hic in
edit. ubi tantum legitur: <em>Atque hoc quod paulo
</em><nobr><sub></sub></nobr> <em>ante protulimus</em> <strong>(cap 3)</strong> <em>quamobrem prohibitae sunt
stellae pluviarum.</em>]</small> iterum: <em>Prohibitae sunt stellae</em> vel <em>stillae
pluviarum</em> <strong>(Jer. III)</strong>, Arcturum scilicet, Orion et
Hyades, quae pluvias generant.) Dum ergo Hyades
cum pluviis veniunt, ad coeli spatia altiora sol ducitur,
quia apparente doctorum scientia, dum mens
<nobr><sub></sub></nobr> nostra imbre praedicationis infunditur, fidei calor
augetur. Et perfusa terra ad fructum proficit, cum
lumen aetheris ignescit, quia uberius fruges boni
operis reddimus, dum per sacrae eruditionis flammam
in corde clarius ardemus. Dumque per eos
diebus singulis magis magisque scientia coelestis
ostenditur, quasi interni nobis luminis vernum
tempus aperitur; ut novus calor nostris mentibus
rutilet, et eorum verbis nobis cognitus se ipso quotidie
micet clarior. Urgente etenim mundi fine, superna
scientia proficit, et largius cum tempore excrescit.
Hinc namque per Danielem dicitur: <em>Pertransibunt
plurimi, et multiplex erit scientia</em> <strong>(Dan. XII)</strong>.
Hinc Joanni in priori parte revelationis angelus
<nobr><sub></sub></nobr> dicit: <em>Signa, quae locuta sunt septem tonitrua</em>
<strong>(Apoc. X)</strong>. Cui tamen in ejusdem revelationis termino,
praecipit dicens: <em>Ne signaveris verba prophetiae
libri hujus</em> <strong>(Apoc. XXII)</strong>. Pars quippe revelationis
anterior signari praecipitur, terminus prohibetur;
quia quidquid in sanctae Ecclesiae initiis latuit, finis
quotidie ostendit. Nonnulli vero a Graeca littera
quae Y dicitur, Hyadas nuncupari arbitrantur. Quod
si ita est, significationi, quam diximus contrarium
non est; doctores enim his stellis non inconvenienter
expressi sunt, quae a litteris nomen trahunt. Sed
quamvis Hyades ab ejusdem litterae visione non discrepent,
<nobr><sub></sub></nobr> certum tamen est, quia <em>Hyetos</em> imber dicitur,
et ortae pluvias apportant.</p>
<p>Quid etiam beatus Isidorus Hispaniarum doctor,
ac noster patronus de ejusdem stellis dicat, audiamus
<small>[Note: <nobr><sub></sub></nobr> Lib. III <em>Etymolog,</em> cap. 71.]</small>: Signorum primus arctos, qui in axe
fixus, septem stellis in se revolutis rotatur. Nomen
est Graecum, quod Latine dicitur <em>Ursa;</em> quae, quia
in modum plaustri vertitur, nostri eam Septentrionem
dixerunt. Triones enim proprie sunt boves,
aratorii, dicti eo quod terram terant, quasi teriones.
Septentriones autem non occidere axis vicinitas
facit, quia in eo fixae sunt. Arctophylax dictus,
quod Arcton, id est, Helicem Ursam sequitur.
Eumdem et Booten dixerunt, eo quod plaustro haeret;
signum multis inspectabile stellis, inter quas
<nobr><sub></sub></nobr> Arcturus. Arcturus stella est post caudam Majoris
Ursae, posita in signo Boote, unde Arcturus dicta est,
quasi e yoypa, quia Bootis praecordis collocata est.
Oritur autem, autumnali tempore. Orion autem ante
Tauri vestigia fulget, et dictus Orion ab urina, id
est ab inundatione aquarum. Tempore enim hiemis
obortus, mare et terras aquis ac tempestatibus
turbat. Hunc Latini Jugulum vocant, eo quod sit
armatus ut gladius, et stellarum luce terribilis,
atque clarissimus, in quo si effulgent omnia, serenitas
portenditur; si obscuratur hujus acies, tempestas
cernitur imminere. Hyades dictae, <b>ἀπὸ τοῦ ὑείν,</b> id est a <em>succo</em> et <em>pluviis.</em> Nam pluviae Graece
<b>ὑετὸς</b> dicuntur. Ortu quippe suo efficiunt pluvias;
unde et eas Latini Suculas appellaverunt; quia
<nobr><sub></sub></nobr> quando nascuntur, pluviarum signa monstrantur,
de quibus Virgilius:
<br><em>Arcturum, pluviasque Hyadas.</em><br>Sunt autem septem stellae in fronte Tauri, et oriuntur
tempore vernali. His, docente beato Isidoro,
auditis, ad ea iterum necesse est ut redeamus, quae
superius reliquimus.</p>
<p>Sanctus itaque Job redemptionis nostrae ordinem
in spiritu contemplans, et diversa doctorum, apostolorum,
scilicet evangelistarum, martyrum et
confessorum officia considerans admiretur, atque
admirans exclamet, dicens: <em>Qui extendit coelos solus,
qui facit Arcturum, et Orionem, et Hyadas.</em> Gregorius:
Extensis etenim coelis Dominus formavit Arcturum,
<nobr><sub></sub></nobr> quia in honorem deductis apostolis, in
coelesti conversatione fundavit Ecclesiam. Formato
quoque Arcturo, fecit Orionem, quia roborata fide
universalis Ecclesiae, contra procellas mundi edidit
martyres. Editis quoque Orionibus protulit Hyadas,
quia convalescentibus contra adversa martyribus
ad infundendam ariditatem humanorum cordium,
doctrinam contulit magistrorum. Isti itaque sunt
astrorum spiritualium ordines, qui dum summis
virtutibus eminent, semper ex supernis lucent. Sed
post ista quid restat, nisi ut sancta Ecclesia laboris
sui fructum recipiens, ad videnda supernae patriae
interna perveniat; unde et apte quia dixit: <em>Qui
</em><nobr><sub></sub></nobr> <em>facit Arcturum, et Orionem, et Hyadas;</em> protinus addidit:
et <em>interiora austri.</em> Quid namque in hoc loco
austri nomine, nisi fervor sancti Spiritus designatur?
Quo dum repletus quisque fuerit, ad amorem
patriae spiritualis ignescit. Unde et sponsi voce, in
Canticis canticorum dicitur: <em>Surge, aquilo, et veni,
auster, perfla hortum meum, et fluant aromata
illius</em> <strong>(Cant. IV)</strong>. Austro quippe veniente, aquilo
surgens recedit, cum adventu sancti Spiritus expulsus
antiquus hostis, mentem quam in torpore
constrinxerat, deserit. Et hortum sponsi auster
perflat, ut aromata defluant; quia nimirum dum
sanctam Ecclesiam donorum suorum virtutibus
Spiritus sanctus impleverit, ab ea longe lateque
odores boni operis spargit. Interiora ergo austri
<nobr><sub></sub></nobr> sunt, occulti illi angelorum ordines, et secretissimi
coelestis patriae sinus, quos implet calor sancti
Spiritus. Illuc quippe sanctorum animae, et
nunc corporibus exutae, et post corporibus restitutae
perveniunt et quasi astra in abditis occultantur.
Ibi per diem quasi in meridiano tempore ardentius
solis ignis accenditur, quia conditoris claritas,
mortalitatis nostrae jam pressa caligine manifestius
videtur, et velut spherae radius, ad spatia altiora
se elevat, cum de semetipsa nos veritas subtilius
illustrat. Ibi lumen intimae contemplationis sine
interveniente umbra mutabilitatis cernitur; ibi
calor summi luminis, sine ulla obscuritate torporis
perseverat; ibi invisibiles angelorum chori, quasi
astra in abditis micant, qui eo nunc ab hominibus
<nobr><sub></sub></nobr> videri nequeunt, quo flamma veri luminis altius
perfunduntur. Valde itaque mirum est, quod missis
apostolis Dominus coelos extendit, quod temperatos
persecutionem tumores super maris fluctus gradiens
repressit, quod solidata Ecclesia Arcturum statuit,
quod roboratis contra adversa martyribus, Orionas
misit, quod repletis in tranquillitate doctoribus
Hyadas praebuit, sed post haec, valde est admirabile,
quod sinum nobis coelestis patriae, quasi interiora
Austri reparavit. Pulchrum est omne hoc,
quod quasi in coeli facie de divina dispensatione
cernitur, sed longe illuc pulchrius, et incomparabilius
invenitur. Unde bene iterum sponsus in suae
sponsae laudibus dicit: <em>Quam pulchra es, amica mea,
</em><nobr><sub></sub></nobr> <em>quam pulchra es! Oculi tui columbarum absque eo
quod intrinsecus latet</em> <strong>(Cant. IV)</strong>. Pulchram eam
narrat, et pulchram replicat, quia alia est ei pulchritudo
morum, in qua nunc cernitur, atque alia
praemiorum, inqua tunc per conditoris sui speciem
sublevabitur. Cujus membra, videlicet omnes electi,
quia ad cuncta simpliciter incedunt, ejus oculi
columbarum vocantur, quia magna luce irradiant,
quia et signorum miraculis coruscant. Sed quantum
est omne hoc miraculum, quod videri potest,
illud de internis miraculum est mirabilius, quod
videri nunc non potest, de quo illic apte subditur,
absque eo quod intrinsecus latet. Hoc ergo nobis
<nobr><sub></sub></nobr> beatus Job intimat, cum austri interiora commendat.
Sponso igitur absente, sancta ingemiscit Ecclesia
inter praesentis mundi angustias posita, sicut in
ejus persona Jeremias deplorat dicens:</p>
<p><em>Audierunt quia ingemisco ego, et non est qui consoletur
me</em> <strong>(Thren. I)</strong>. Ac si apertius sancta Ecclesia
diceret: Audierunt inimici mei, quia ingemisco
ego, absente Jesu Christo sponso, et non est qui
consoletur me, fugato scilicet Spiritu sancto. Allegorice
deplorat Ecclesia sua, et suorum mala, persecutiones
videlicet, et martyria. Unde praeponitur
Sin littera, quae dentium sonat: hic est dentium
fletus, de quibus in Canticis legitur: <em>Dentes tui sicut
greges tonsarum</em> <strong>(Cant. IV)</strong>, etc. Hi sunt qui
non lacte infantiae indigent, sed manducant solidum
<nobr><sub></sub></nobr> panem, sicut Petro dictum est: <em>Macta, et manduca</em>
<strong>(Act. X)</strong>. Quasi diceretur: non solum panem
tibi manducandum apposui, sed reptilia. Tales enim
doctrinae acumine sciunt vitia mactare, et reptilia,
id est, homines diversarum gentium, in Christi corpus
trajicere. Dentium autem diversum est officium;
alii dividunt, alii molunt, alii voces formant.
Sic dentes mystici, alii sunt, ut greges tonsarum,
qui vetustate spoliati, fetibus suis lac doctrinae, et
indumenta virtutum ministrant; alii lacte candidiores,
pulchritudine officii sunt decorati, ad summam
subtilitatem verbum auditoribus ministrant.
Unde Apostolus: <em>Perfectorum est solus cibus, qui
exercitatos habent sensus</em> <strong>(Hebr. V)</strong>, videlicet sancti
<nobr><sub></sub></nobr> apostoli, et Ecclesiae doctores. Ait enim: <em>Audierunt
quia ingemisco ego, et non est, qui consoletur me.</em>
Audiunt inimici sponsam, id est sanctam Ecclesiam
plorantem, quae sentit sponsum absentem, qui etsi
semper adest per majestatem, patitur tamen sponsam
tentationibus concuti, ut semper sollicita sit,
et timida, ne corruptoris suggestionem suscipiat.
<em>Audierunt,</em> inquit, <em>quia ingemisco ego,</em> quod semper
optaverunt, quod nunquam suspicati sunt. <em>Non est
qui consoletur;</em> quia Spiritus sanctus non habitat in
corpore subdito peccatis, et quotidie multiplicatur
malum meum, tentationes videlicet filiorum meorum,
et pericula praesentis saeculi. Iterum dicit:
<em>Omnes inimici mei audierunt malum meum, laetati
sunt</em> <strong>(Thren. I)</strong>, etc. Inimici Ecclesiae sunt daemones,
<nobr><sub></sub></nobr> haeretici, et falsi Christiani, et persecutores
pagani. Nam et Judaei graviter eam afflixerunt in
ipso capite suo Christo, et suis membris, id est in
apostolis, et martyribus, et caeteris fidelibus; quia
quibusdam interfectis, alios de finibus suis ejecerunt.
Dicat itaque Christi sponsa, quasi de inimicis
suis querimoniam faciendo, eidem sponso suo:
<em>Omnes inimici mei audierunt malum meum,</em> daemones
scilicet, et persecutores caeteri audierunt persecutiones
apostolorum, passiones Stephani, et
aliorum martyrum, et meorum afflictiones membrorum.
<em>Laetati sunt quoniam tu fecisti,</em> id est justo
judicio fieri permisisti. Unde dicitur: <em>Ego Dominus
faciens pacem, et ereans malum</em> <strong>(Isai. LV)</strong>, id est
justo judicio permittens. Ad hoc ipse permisit, ut
<nobr><sub></sub></nobr> Ecclesia ab adversariis in terra odio nominis sui
pateretur, quatenus ab eo gloriosius in coelo coronaretur.
Sequitur: <em>Adduxisti diem consolationis,
et fient similes mei</em> <strong>(Thren. I)</strong>. Ac si apertius Christi
sponsa, sancta videlicet Ecclesia consolari ab eodem
coelesti sponso omnino exspectans, et adversarios
qui se afflixerunt, puniri ab eodem non dubitans,
loqueretur dicens: <em>Adduxisti diem consolationis,</em>
id est adduces diem judicii, et qui me
persecuti sunt, <em>Fient similes mei,</em> captivi scilicet,
et afflicti, sicut ego fui. Hoc magis Ecclesiae convenit,
quia post ultimam captivitatem nulla consolatio
restat Judaeis, et caeteris Ecclesiae persecutoribus.
In die judicii reddet Dominus consolationem
bonis, et supplicia malis: Deplorat anima in hac
<nobr><sub></sub></nobr> praesenti vita virtutum detrimenta, dicens: <em>Audierunt
quia ingemisco ego,</em> inimici videlicet in malis
quae tolero. <em>Non est,</em> inquit, <em>qui consoletur me;</em>
anxiatae animae doloris est augmentum, quia in quo
sperat, differt auxilium. Hoc quoque ineffabiliter
dolet, quod irrident hostes invisibiles, qui prius
blandiebantur. Conscientia autem gravius accusando
insultat, et vitia, quae prius videbantur dulcia,
patescunt amara; qui enim ante videbantur
amici, qui debuerant compati, si forte scelera
sciunt, irrident quasi inimici. Unde David: <em>Qui
custodiebant animam meam, consilium fecerunt in
unum, dicentes: Deus dereliquit eum</em> <strong>(Psal. LXX)</strong>.
Cassiodorus: Gravior est fascis, qui non dividitur.
<nobr><sub></sub></nobr> Ipsi dixerunt communi consilio: <em>Deus dereliquit
eum, persequimini, et comprehendite eum.</em> Quasi in
ordine suo dicerent apud se: Deus ille quem sibi
Deum facit, dereliquit eum. Quem vident calamitatibus
fatigatum, putant a Deo esse derelictum.
Ergo <em>persequimini</em> eum, ut tardum, <em>et comprehendite,</em>
ut invalidum; quia non est, qui eripiat comprehensum.
Sed quisque servus Dei vincit omnia
adversa praesentis mundi, cum Dei juvamine. Anima
itaque, ut praedictum est, habet dentes, virtutes scilicet,
et discretas cogitationes, quae prospera, et
adversa morunt dividere, et consolantem Spiritum
sanctum requirere, et Dei misericordiam sperare.</p>
<p>Unde addidit: <em>Adduxisti diem consolationis,</em> etc.
<nobr><sub></sub></nobr> Scit enim fidelis anima, poenitentibus post angustias
veniam dari, et insultantibus supplicia retribui.
Igitur Deus Pater ab initio per Verbum suum coaeternum
sibi, et consubstantiale, prophetas et apostolos
eligere, et per eos Ecclesiam suam consolari,
et ab infidelibus segregare non destitit. Hoc
Verbum Deo Patri coaeternum factum est ad Jeremiam
prophetam a Domino, ut eosdem apostolos
et doctores ad praedicandum sollicitaret, dicens: <em>Audite
verbum pacti hujus, et loquimini ad viros Juda,
et habitatores Jerusalem</em> <strong>(Jer. XI)</strong>, etc. Ac si apertius
diceret: audite Verbum quod erat in principio
apud Deum, et Deus erat Verbum. Ac si Deus Pater
prophetis, et apostolis caeterisque Ecclesiae doctoribus
loqueretur, dicens: <em>Audite verbum pacti hujus,</em>
<nobr><sub></sub></nobr> unigeniti scilicet Filii mei vobis a me pro salute
vestra missi. Obedite ergo illi in omnibus
quaecunque dixerit vobis. De quo Moyses: Prophetam,
inquit, suscitabit vobis Dominus Deus vester
de fratribus vestris, tanquam meipsum audietis
juxta omnia quae locutus fuerit vobis <strong>(Deut. XVIII)</strong>.
De quo etiam Deus Pater tribus discipulis, Petro
videlicet, Jacobo et Joanni, ipsum in monte transfiguratum
cernentibus ait: <em>Hic est Filius meus
dilectus, in quo mihi complacui; ipsum audite</em>
<strong>(Matth. XVII)</strong>. Ac si diceret: omnia quaecunque dixerit
vobis, servate, et facite; haec enim est utilitas
praedicantium, si ad singulos fiat Dei verbum. Quid
enim prodest mihi convenisse in mundum, si non
habeam verbum illud quod factum est ad prophetas.
<nobr><sub></sub></nobr> Et discipulis ait: <em>Ecce ego vobiscum sum omnibus
diebus usque ad consummationem saeculi</em> <strong>(Matth.
XXVIII)</strong>. Dicat ergo Deus Pater prophetis, et apostolis,
atque ecclesiasticis viris: <em>Audite verbum
pacti hujus,</em> id est magni consilii: <em>et loquimini ad
viros Juda,</em> scilicet Christianos, qui vere sunt confessores
Christi: <em>Et habitatores Jerusalem,</em> Ecclesiae
videlicet, quae est civitas regis magni, et visio pacis.
Pax enim in ea per eumdem Christum, qui est
Verbum Patris, multiplicatur et cernitur. Judaei
confessores interpretantur a Juda patriarcha, de
cujus tribu ortus est Dominus, de quo vere dicitur:
<em>Juda, te laudabunt fratres tui; manus tuae in cervicibus
inimicorum tuorum</em> <strong>(Gen. XLIX)</strong>. Cum ergo ad
viros Juda, et ad habitatores Jerusalem verbum
<nobr><sub></sub></nobr> praedicationis fieri praecipitur, ad Christianos, qui
vere confessores Christi sunt, refertur. Loquantur
itaque prophetae, et apostoli verbum pacti Domini:
<em>Haec dicit Dominus Deus Israel: Maledictus vir, qui
non audierit verba pacti hujus, quod praecepi patribus
vestris in die qua eduxi eos de terra Aegypti,
de fornace ferrea dicens: Audite vocem meam, et
facite omnia quae praecepi vobis, et eritis mihi in populum,
ego ero vobis in Deum</em> <strong>(Jer. XI)</strong>. Ac si dicat:
Non generis privilegio, non circumcisionis praerogativa,
non Sabbati otio, sed propter obedientiam
Israel efficior ejus Deus, et ipse populus meus. Et
hic quidem, hoc est, in lege ad servos loquitur, in
Evangelio autem ad amicos: <em>Vos,</em> inquit, <em>amici mei
</em><nobr><sub></sub></nobr> <em>estis, si feceritis quae ego praecipio vobis</em> <strong>(Joan. XV)</strong>.
Et iterum: <em>Jam non dicam vos servos, sed amicos;
quia servus nescit quid faciat Dominus ejus</em> <strong>(ibid.)</strong>.
Cum autem amici fuerint, de amicis in filios transeunt.
<em>Quotquot autem receperunt em, dedit eis potestatem
filios Dei fieri</em> <strong>(Joan. I)</strong> etc. Amicis autem, et
filiis praecipit, dicens: <em>Estote perfecti, sicut
Pater vester coelestis perfectus est</em> <strong>(Matth. V)</strong>. In
hoc quod perfectionem nominat, non aequalitatem,
sed similitudinem signat. In lege obedientia
mandatorum praecipitur, in Evangelio autem similitudo
Dei filiis Ecclesiae promittitur. <em>Maledictus,</em>
inquit, vir <em>qui non audierit verbum pacti hujus.</em>
<nobr><sub></sub></nobr> Judaei ergo maledicti sunt, qui non audierunt testamentum
Dei, quando eduxit eos de terra Aegypti.
Nos autem qui in Christum credimus, testamento
ejus obedimus, quod per Moysem traditur; quia in
semine Abrahae, hoc est in Christo benedicimur. Ad
hoc ergo Dei Filius sanctos apostolos elegit, eosque
per universas mundi partes ad praedicandum
misit, ut cordibus omnium quae sub coelo sunt nationum,
verba pacti hujus, velut nubes aquam infunderent;
scilicet ut ipsum cum Patre et Spiritu
sancto unum et verum Deum esse crederent. Hoc
etiam eisdem suis praecepit discipulis, ut profunda
et mystica perfectioribus, aperta autem rudibus,
minus videlicet intelligentibus, praedicarent.
Unde beatus Job Deum in ipsius operibus laudans,
<nobr><sub></sub></nobr> ait:</p>
<p><em>Qui ligat aquas in nubibus, ut non erumpant pariter
deorsum</em> <strong>(Job XXVI)</strong>. Gregorius <small>[Note: <nobr><sub></sub></nobr> Lib. XVII <em>Mor.</em> cap., 14.]</small>. Quid hoc
loco aqua, nisi scientia, quid vero nubes, nisi praedicatores,
id est sancti apostoli appellantur. Nam
quod in sacro eloquio aliquando aqua scientia dicitur,
Salomone attestante didicimus, qui ait: <em>Aqua
profunda verba ex ore viri; et torrens redundans,
fons sapientiae</em> <strong>(Prov. XVIII)</strong>. Aquam significare
scientiam, David propheta testatur dicens: <em>Tenebrosa
aqua in nubibus aeris</em> <strong>(Psal. XVII)</strong>, id est occulta
scientia in prophetis; quia ante adventum.
Domini dum occultis sacramentis gravidi immensa
mysteria gestarent, intuentium oculis eorum intelligentia
caligabat. Nubium vero nomine, quid
<nobr><sub></sub></nobr> hoc loco aliud quam praedicatores, sancti apostoli
videlicet, designantur, qui per mundi partes
circumquaque transmissi, et verbis noverant pluere,
et miraculis coruscare, et minis terrere. Quod
Isaias propheta longe ante intuens dixit: <em>Qui sunt
isti, qui ut nubes volant?</em> <strong>(Isai. LX.)</strong> Quia igitur
beatus Job prophetico plenus spiritu, in hac locutione
sua ad Dei laudem initia nascentis Ecclesiae
desiderat exoriri, studet ejus ordinem ab apostolorum
praedicatione narrare, quia curaverunt summopere
rudibus populis plana et capacibilia, non
summa et ardua praedicare. Nam si scientiam
sanctam, quae hic aquae nomine designatur, ut per
Spiritum sanctum hauriebant corde, ore funderent,
<nobr><sub></sub></nobr> immensitate ejus auditores suos opprimerent
potius quam rigarent. Unde religata intrinsecus
scientia, ut non pariter deorsum erumperet, auditores
suos distillatione verborum nutriens, nubs illa
loquebatur dicens: <em>Non potui vobis loqui, quasi
spiritualibus, sed quasi carnalibus. Tanquam parvulis
in Christo, lac vobis potum dedi, non escam</em>
<strong>(I Cor. III)</strong>. Quis enim ferre potuisset, si raptus ad
tertium coelum, raptus in paradisum, etiam arcana
verba audiens, quae dici homini non liceret, tam
immensos supernae scientiae sinus aperiret? Aut cujus
auditoris virtutem non opprimeret, si ea quae
intrinsecus hauriri poterat, in quantum carnis lingua
<nobr><sub></sub></nobr> sufficeret, extrinsecus inundans aquae hujus
immensitas emanasset? Ut vero auditores rudes non
inundatione scientiae, sed moderata praedicationis
distillatione proficiant, ligat Deus aquas in nubibus,
ut non erumpant pariter deorsum; quia doctorum
praedicationem temperat, ut auditorum infirmitas
doctorum rore nutrita convalescat. Quod bene in
Evangelio mystica narratione narratur, cum dicitur:
<em>Ascendit Jesus in naviculam Petri, et rogavit eum,
ut a terra reduceret pusillum, et sedens praedicabat
turbis</em> <strong>(Luc. V)</strong>. Per navem Petri quid aliud, quam
commissa Petro Ecclesia figuratur. De qua, ut Dominus
turbis confluentibus praedicet, eum a terra
paululum reduci jubet. Quam non in altum duci, et
tamen a terra praecipit removeri, profecto insinuans
<nobr><sub></sub></nobr> praedicatores suos, rudibus debere populis
nec alta nimis de coelestibus, nec tamen terrena
praedicare. Aqua itaque ligatur in nubibus, quia
praedicatorum scientia infirmorum mentibus loquens,
quantum sentire valet, loqui prohibetur.
Nam plerumque si auditorum cor, verbi immensitate
corrumpitur, lingua docentium indiscretionis
poena multatur. Unde scriptum est: <em>Si quis aperuerit
cisternam, et effoderit, et non operuerit eam, descenderitque
bos vel asinus in ea, Dominus cisternae
reddet pretium jumentorum</em> <strong>(Exod. XXI)</strong>. Quid est
enim aperire cisternam, nisi intellectu valido Scripturae
sacrae arcana penetrare? Quid autem per bovem,
et asinum, id est mundum immundumque
animal, nisi fidelis et infidelis accipitur? Qui ergo
<nobr><sub></sub></nobr> cisternam fodit, cooperiat, ne illuc bos vel asinus
ruat; id est qui in sacro eloquio jam alta intelligit,
sublimes eorum sensus non capientibus per silentium
tegat, ne per scandalum mentis, aut fidelem
parvulum, aut infidelem qui credere potuisset, interimat.
Ex morte enim jumentorum debet pretium,
quia illud scilicet admisit, unde ad agendam
poenitentiam reus tenetur. Operienda est itaque
cisterna, quia coram parvulis mentibus tegenda est
alta scientia, ne unde cor docentium ad summa
attollitur, inde infirmitas auditorum ad ima dilabatur.
Dicatur itaque recte: <em>Qui ligat aquas in nubibus,
ut non erumpant pariter deorsum.</em> Pariter
namque erumperent, si coram infirmis auditoribus,
<nobr><sub></sub></nobr> quanta est scientia, ex ore loquentis emanaret; si
simul se omnis plenitudo praedicationis effunderet,
et nihil sibi cum proficientibus reservaret. Dignum
quippe est, ut qui praedicat, audientis modum consideret,
quatenus ipsa praedicatio cum auditoris sui
incrementis crescat. Sic quippe agere unusquisque
praedicator debet, sicut cum illo divinitus agitur:
ut nequaquam cuncta quae sentit, infirmis insinuet;
quia et quousque ipse carne mortalitatis infirmus
est, quae superna sunt, cuncta non sentit. Praedicare
ergo rudibus non debet, quantum cognoscit, quia
et ipse de supernis mysteriis cognoscere non valet
<nobr><sub></sub></nobr> quanta sint. Praedicatores igitur sanctae Ecclesiae
juxta audientium capacitatem, ut dictum est, debent
praedicare, ut in eorum cordibus vitia possint
resecare, virtutes nutrire, et omnibus modum
Christianae religionis imponere, eosque ad aedificium
Jerusalem coelestis aptos exhibere. Deus
enim veteris, et novi testamenti doctoribus praedicandi
mensuram tribuit, sicut Ezechiel propheta de
eisdem figurate loquitur, dicens:</p>
<p>Vidi in porta virum stantem, qui in manu sua calamum
habebat, et aedificium ejusque portas mensurabat
et mensus est limen portae, juxta vestibulum
portae intrinsecus, calamo uno <strong>(Ezech. XL)</strong>.
Vir iste Christus est, qui calamum in manu sua,
hoc est mensuram sacrae Scripturae in potestate
<nobr><sub></sub></nobr> sua tenet, qua utrumque limen, interius videlicet
et exterius metitur, id est sanctorum veteris et
novi testamenti vitam disponit, et per eos cunctorum
mores fidelium regit, et vitia corrigit. Gregorius
<small>[Note: <nobr><sub></sub></nobr> Desumuntur haec ex Greg. <em>Hom. 15, in
Ezech.</em> Sed Martinus transcribit Glossam non tam
<nobr><sub></sub></nobr> summi pontificis quod similiter facit in consequentibus.]</small>: Limen exterius, Patres veteris testamenti,
per quorum praedicationem perversa opera
punita sunt, et limen interius, doctoris novi testamenti
accipimus, quorum doctrina ab illicitis cogitationibus
animus coercetur. Illi extrinsecus
fuerunt, qui Christum in carne non viderunt, sed
tamen a sancta Ecclesia divisi non fuerunt, quia
mente, opere, praedicatione, ista fidei sacramenta
tenuerunt. Sicut enim nos in praeterita Christi passione
salvi sumus, ita illi per fidem in eamdem
venturam sunt salvati. Illi foras fuerunt, non extra
<nobr><sub></sub></nobr> mysterium, sed extra tempus. Mali autem pastores
nunquam intus, sed semper foras fuerunt, ideoque
repulsi sunt a Domino. Quia ergo Dominus per
passionem et resurrectionem Jesu Christi Filii sui,
Synagogae pastores, non dico pastores, sed legis
transgressores, Scribas scilicet et Pharisaeos a facie
sua propter illorum iniquitates decreverat projicere,
et eorum loco apostolos subrogare; per
Jeremiam prophetam hoc eis curavit indicare, dicens:
<em>Vos dispersistis gregem meum, ejecistis, et
non visitastis eos;</em> et quia hoc fecistis, <em>ecce ego
visitabo super vos malitiam studiorum vestrorum dicit
Dominus</em> <strong>(Jer. XXIII)</strong>. Quia omnis spes Judaici
defecerat regni, transit ad Ecclesiae principes Synagoga
<nobr><sub></sub></nobr> cum suis pastoribus, derelicta atque damnata,
ad apostolos fit sermo de quibus dicitur:
<em>Suscitabo super eos pastores,</em> etc. <em>Ecce,</em> inquit, <em>ego
congregabo reliquias populi mei de omnibus terris, ad
quas ejeceram eos illuc: et convertam eos ad rura
sua; et crescent et multiplicabuntur</em> <strong>(Ibid)</strong>. Quasi
diceret: ecce ego et non alius, congregabo reliquias
gregis mei, gentilem scilicet populum longe lateque
peccando vagantem, de omnibus terris ad quas,
exigentibus peccatis, ejeceram eos illuc, et convertam
eos ad rura sua, id est ad sanctam Ecclesiam,
ut ibi pascantur in herbis sanctarum Scripturarum
<nobr><sub></sub></nobr> virentibus, et fiet unum ovile, et unus pastor, et
crescent virtutibus, et multiplicabuntur spirituali,
novaque progenie. Iterum dicit: <em>Et suscitabo super
eos pastores, et pascent eos.</em> Abjectis pastoribus Synagogae,
Scribis scilicet et Pharisaeis, suscitabo
super populum meum pastores, apostolos videlicet
et ecclesiasticos viros; et pascent eos pane verbi
Dei. Possumus hoc juxta tropologiam, de Ecclesiae
principibus intelligere, qui non regunt oves Domini
digne. Quibus abjectis, atque damnatis, salvatur
populus bonis traditus pastoribus, et reliquiae salvantur.
Perdunt oves pastores haeresim docentes,
lacerant et dissipant schismata facientes, ejiciunt
ab Ecclesia injuste persequentes, et superba agentes;
nec visitant in fide debiles, poenitentibus manum
<nobr><sub></sub></nobr> retrahentes. Quorum omnium miseretur Dominus,
pristina pascua reddens, et malos pastores
auferens. Boni pastores sancta animalia, id est fideles
populos reficiunt suis praedicationibus, velut
angelicis dapibus. Sanctorum igitur Patrum doctrina
coelestis dulcedinis est mensa. Unde Ezechiel
propheta in visione sibi divinitus ostensa, figurate
loquitur, dicens: <em>Vidi in vestibulo portae interioris
duas mensas hinc, et duas inde; ut immolaretur super
eas holocaustum pro delicto, et pro peccato</em>
<strong>(Ezech. XL)</strong>. Gregorius: Porta nostra, id est catholica
fides in interiori vestibulo quatuor mensas habet,
quia sancta Ecclesia ad eruditionem fidelium,
quatuor accepit ordines regentium. Unde beatissimus
Paulus loquitur, dicens: <em>Ipse,</em> scilicet Deus,
<nobr><sub></sub></nobr> <em>dedit quosdam quidem apostolos, quosdam autem prophetas,
alios vero evangelistas, alios pastores, et doctores</em>
<strong>(Eph. IV)</strong>, qui unus ordo sunt. Isti ergo dum
praedicant, gregem Domini, id est fidelem populum
spirituali dulcedine satiant. Habet et porta exterior
quatuor mensas, Synagoga scilicet, principes sacerdotum,
et seniores populi Scribas et Pharisaeos;
qui Pharisaei legis doctores vocati sunt. In utraque
ergo porta duae mensae sunt hinc, et duae inde, quia
sancta Ecclesia in sui exordio apostolos et prophetas
habuit, qui scilicet post apostolos orti sunt.
Nunc autem habet evangelistas, atque doctores.
Evangelistae sunt, qui gaudia coelestis patriae populis
nuntiant. Interioris autem portae, id est sanctae
Ecclesiae mensae holocaustum habent, quia sive
<nobr><sub></sub></nobr> in cordibus apostolorum atque prophetarum, sive
in mente evangelistarum et doctorum, ignis sancti
Spiritus exarsit, et ardet, qui omnem intentionem
simul et cogitationes absumit. Flamma etiam amoris
Dei quasi holocaustum totum simul quod invenit,
incendit. Mensae vero haec ex quadris lapidibus
factae sunt; quia dum quotidie sacri eloquii verba
meditantur, ad offerendum Domino orationis holocaustum,
quasi ex quadris lapidibus construuntur.
Verba enim sanctae Scripturae lapides quadri sunt,
quae ubique firmiter stant, et nusquam reprehenduntur.
Nam in omne quod praeteritum narrant, in
omne quod venturum praedicant, in omne quod spiritualiter
sonant, in omne quod moraliter annuntiant,
<nobr><sub></sub></nobr> quasi in diverso latere statum habent. Corda
itaque sanctorum mensae Dei sunt ad holocaustum
quadris lapidibus constructae, quia, qui verba
Domini semper cogitant, semetipsos Domino a carnali
vita mactant. Unde dicitur: <em>Lex Dei ejus in
corde ipsius</em> <strong>(Psal. XXXVI)</strong>, etc. Cassiodorus: Lex
Dei ejus, id est praecepta Dei sunt in corde ipsius,
et quasi cor, consonant linguae. Et quid illi prodest?
hoc videlicet, quia <em>non supplantabuntur gressus
ejus.</em> Supplantare est, plantis foveam insidiarum
praetendere. Et est sensus: Verbum in corde liberat
a laqueis peccatoris, ut non supplantentur
gressus hominis Deum laudantis.</p>
<p>Procul dubio qui in lege Domini meditatur die
ac nocte etiam cum Propheta potest dicere: <em>In
</em><nobr><sub></sub></nobr> <em>corde meo abscondi eloquia tua, ut non peccem
tibi</em> <strong>(Psal. CXVIII)</strong>. Quasi diceret: Exquisivi mandata
tua, et etiam memoriae commendavi; et hoc
est in corde meo abscondi eloquia tua, recondita
abscondi, porcis videlicet et canibus. Cassiodorus:
Genus enim peccati est, obstinatis praedicare, et
ideo abscondi eloquia tua, ut non peccem tibi, qui
dicis: <em>Nolite dare sanctum canibus: et margaritas
ante porcos ponere</em> <strong>(Matth. VII)</strong>. Vitium est enim secreta
mysteria indignis vulgare, et quasi Babyloniis
thesauros domus Domini ostendere; quod ab aliquo
fit vel adulatione, ut placeat ei cui divulgat;
vel avaritia, ut aliquid lucretur; vel jactantia, ut
plura scire videatur; vel loquacitate incauta, dum
sine judicio semel emissum volat irrevocabile verbum.
<nobr><sub></sub></nobr> Assumenda est enim disciplina silentii, ut
prius quis taceat, quam loquatur. Unde dicitur:
<em>Sit omnis homo velox ad audiendum, tardus autem
ad loquendum, et tardus ad iram</em> <strong>(Jac. I)</strong>. Ideoque
Isaias cum ei dixisset Dominus, <em>clama,</em> non prius
clamavit, quam audiret, quid clamare deberet,
dicens: <em>Quid clamabo</em> <strong>(Isai. XL)</strong>. Dominus etiam
in Evangelio comparat regnum coelorum thesauro
abscondito in agro; hic est thesaurus sapientiae, et
cognitionis, quem cum invenerit homo abscondit
in corde suo, nec divulgat <strong>(Matth. XIII)</strong>; sicut <em>Maria
conservabat omnia verba</em> Domini <em>conferens in
corde suo</em> <strong>(Luc. II)</strong>. Ut ergo supradictum est, corda
sanctorum mensae Dei sunt, qui verba Domini
<nobr><sub></sub></nobr> sine intermissione meditantur, ex quibus Ecclesiae
parvulos reficiunt. De his itaque lapidibus per
Isaiam dicitur: <em>Lateres ceciderunt, sed quadris lapidibus
aedificabimus</em> <strong>(Isai. IX)</strong>. Ac si apertius diceretur:
<em>Lateres ceciderunt,</em> id est Judaei; sed quadris
lapidibus aedificabimus, id est sanctis apostolis,
et martyribus, et Ecclesiae doctoribus, quibus aedificatur
coelestis Jerusalem aedificium ex vivis et
electis lapidibus. De his populus Christianus, vestibulum
scilicet, mensas habet quatuor constructas;
quia fidem, vitam rectam, patientiam, benignitatem
de vita sanctorum in exemplum sumit. Solus
ergo Deus ab hominibus, atque ab omnibus coeli
beatorum spirituum ordinibus est adorandus, glorificandus,
et super omnia diligendus, qui in suae
<nobr><sub></sub></nobr> dilectionis Filio, id est in Christo, omnia restauravit
in angelis, et sanctis hominibus. De quo Jeremias
propheta Spiritu sancto edoctus, ait:</p>
<p><em>Qui facit terram in fortitudine sua, praeparat orbem
in sapientia sua, et prudentia sua extendit coelos</em>
<strong>(Jer. X)</strong>. Ac si diceret: Deus Pater facit terram
in fortitudine sua, de peccatoribus scilicet justos
facit et sanctos; et praeparat orbem ad serviendum
sibi in sapientia sua, hoc est in Filio, qui
fortitudo et virtus et sapientia ejus est; et prudentia
sua extendit coelos, doctrinam videlicet apostolorum
per universum mundum late diffundit. <em>Ipse</em>
enim <em>dixit et facta sunt; ipse mandavit et creata
sunt</em> <strong>(Psal. CXLVIII)</strong>, sic loquens ad Filium: <em>Faciamus
hominem ad imaginem et similitudinem nostram</em>
<nobr><sub></sub></nobr> <strong>(Gen. I)</strong>. De quo iterum propheta recte subjungit:
<em>A voce sua dat multitudinem aquarum in
coelo, et elevat nebulas ab extremitatibus terrae</em> <strong>(Jer. X)</strong>.
Omnis doctrina Domini de coelestibus fluit. Unde
dicitur: <em>Terra mota est, etenim coeli distillaverunt
a facie Dei Sinai, a facie Dei Israel</em> <strong>(Psal. LXVII)</strong>.
Augustinus: Terra mota est, id est terreni ad fidem
Christi excitati sunt; sed unde hoc? Etenim, id est
quia coeli, apostoli scilicet distillaverunt pluviam,
id est gratiam; et hoc a facie Dei, id est non a se,
sed a Deo qui in illis est. Sequitur: <em>Mons Sina a
facie Dei Israel,</em> subaudis, distillavit a facie Dei, et
prae aliis. Alia littera: <em>Mons Sina distillavit a facie
Dei Israel:</em> id est Paulus apostolus gentium, qui
plus omnibus stillavit doctrinae guttas, qui bene
<nobr><sub></sub></nobr> significatur per montem Sina, quia prius fuit generatus
in servitutem ex lege, quae fuit data in monte
Sina. Vel ita secundum eamdem litteram, quae
mons Sina a facie Dei Israel scilicet distillavit.
Idem sunt coeli et montes, id est idem scilicet
apostoli significantur per coelos et montes. Nec tamen
dicit <em>montes,</em> sed <em>mons,</em> idem significans singulari
numero quod plurali, sicut et alibi cum dicitur:
<em>Coeli enarrant, et firmamentum annuntiat</em>
<strong>(Psal. XVIII)</strong>; idem significat per coelos et firmamentum.
Et est sensus: <em>Mons Sina,</em> id est apostoli
a facie Dei Israel distillaverunt. Quidam tamen
libri sunt Graeci et Latini, qui non habent talem
litteram, scilicet, <em>Mons Sina a facie Dei Israel,</em> sed
<nobr><sub></sub></nobr> habent, <em>a facie Dei Sinai, a facie Dei Israel.</em> Et est
sensus: <em>Coeli,</em> id est apostoli, <em>distillaverunt a facie
Dei.</em> Cujus Dei? <em>Dei,</em> videlicet <em>Sinai, Dei Israel;</em> id
est qui legem dedit populo Israel; quia qui dedit
per Moysen legem, qua terreret, dat et per apostolos
benedictionem qua liberet.</p>
<p>Quid distillaverunt coeli? Pluviam, id est doctrinam
gratia sancti Spiritus voluntariam, quae sine
meritis datur sola Dei voluntate. Ipse quippe <em>genuit
nos voluntarie verbo veritatis</em> <strong>(Jac. I)</strong>. Hanc <em>pluviam
segregabis, Deus, haereditati tuae,</em> scilicet fidelibus in
quos pluvia proflua irrigatione descendit. Illa haereditas
infirmata est, id est agnovit se nihil esse
<nobr><sub></sub></nobr> ex se; tu vero perfecisti eam, quia <em>virtus in infirmitate
perficitur</em> <strong>(II Cor. XII)</strong>. Aliter: <em>Pluviam
voluntariam segregabis, Deus, haereditati tuae.</em> Et hoc
quomodo fiet? Nam coeli distillaverunt, id est apostoli
distillabunt a facie Dei Sinai, id est a cognitione
Dei dantis legem in Sina, a facie Dei Israel.
Israel dico, non secundum carnem, sed veri Israel
recipientis gratiam, et non praesumentis de carnali
observantia. Ad hoc enim dedit legem, ut terreret
de se praesumentes; dedit et benedictionem, ut
liberaret in se sperantes. Dicat ergo David rex et
propheta: <em>Pluviam voluntariam segregabis, Deus, haereditati
tuae, Coeli</em> inquit, <em>distillabunt.</em> Et quid distillabunt?
Pluviam scilicet voluntariam, id est imbrem
verbi Dei voluntarie, et non per merita hominum
<nobr><sub></sub></nobr> attributum, quam <em>segregabis, Deus, haereditati
tuae,</em> id est tuis electis. Tantum pluviam illam
commendabis, quia non est omnium fides; et infirmata
est haereditas recognoscens peccata sua, et
nihil sibi tribuendum sentiens. Ipsa infirmatur, tu
vero, hoc est in rei veritate eam perfectam fecisti.
Unde Apostolus: <em>Qui fui,</em> inquit, <em>persecutor, et blasphemus,
misericordiam consecutus sum</em> <strong>(I Tim. I)</strong>.
Vel sic: infirmata est haereditas in se ad tolerandas
tribulationes, tu vero confortasti eam, et sic perfectam
reddidisti. Dicat ergo Jeremias de Dei omnipotentia:
<em>A voce sua dat multitudinem aquarum
in coelo, et elevat nebulas ab extremitatibus terrae</em>
<strong>(Jer. X)</strong>. Ac si apertius diceret: <em>A voce sua dat</em>
Deus in coelo, hoc est in Ecclesia, <em>multitudinem
</em><nobr><sub></sub></nobr> <em>aquarum,</em> id est multiplicem sanctarum doctrinam
Scripturarum. Unde est illud: <em>In voce cataractarum
tuarum</em> <strong>(Psal. XLI)</strong>, id est apostolorum et prophetarum.
<em>Et elevat,</em> inquit, <em>nebulas ab extremitatibus
terrae,</em> quia non superbos sed humiles, non
divites sed pauperes elegit praedicatores, apostolos
scilicet piscatores contemptibiles, ut tumentia
destruerent argumenta haereticorum ac philosophorum.
Unde dicitur: <em>Infirma hujus mundi, et contemptibilia
elegit Deus, ut confundat fortia</em> <strong>(I Cor. I)</strong>.
Quisquis ergo mentem in superbiam elevat, praedicare
proximis non praesumat. Ille utique justitias
Domini annuntiare digne aliis poterit, qui in humilitate
fundatus fuerit. Unde est illud: <em>Qui vult
</em><nobr><sub></sub></nobr> <em>inter vos primus esse, sit omnium novissimus</em> <strong>(Marc.
IX)</strong>. Aliter enim nemo esse nubes poterit, id est
ad irrigandum corda audientium doctrina coelestis
pluviae idoneus aliter non erit. Isidorus <small>[Note: <nobr><sub></sub></nobr> Lib. XIII <em>Etymolog.,</em> cap. 10.]</small>:
Nebula inde dicta, unde et nubila, ab obnubendo,
hoc est, ab operiendo terram, sive quod volans
nubes faciat. Exhalant enim valles humidae nebulas,
et fiunt nubes; inde nubilum et nives. Nebulae autem
ima petunt, cum serenum est; summa vero,
cum nubilum. Dominus ergo, ut dictum est, <em>elevat
nebulas ab extremis terrae;</em> nebulas dico, quae
noverunt quibus pluvias impendant, et quibus suspendant;
sanctos videlicet apostolos, eorumque
<nobr><sub></sub></nobr> successores, qui secundum gratiam, et potestatem
sibi commissam spiritualibus corda fidelium imbribus
irrigant. Isti bene noverunt, quando, et quibus
praedicationis verbum proferre debeant. De quibus
dicitur: <em>Mandabo nubibus meis ne pluant super eam
imbrem</em> <strong>(Isai V)</strong>, id est super gentem peccatricem
salutis doctrinam. Iterum Dei voluntatem facientibus
promittitur: <em>Dabo vobis pluvias temporibus
suis</em> <strong>(Lev. XXVI)</strong>. Moyses quasi nubes pluviam desuper
infundebat, qui dicebat: <em>Exspectetur sicut pluvia
eloquium meum, et descendant sicut ros super
fenum verba mea</em> <strong>(Deut. XXXII)</strong>. Et Isaias: <em>Audi coelum,
et auribus percipe terra, quoniam Dominus
locutus est</em> <strong>(Isai. I)</strong>. Deus non educit pluviam coelestis
doctrinae a superbis consulibus, non a ducibus,
<nobr><sub></sub></nobr> non a divitibus, sed ab humilium cordibus
praedicatorum, apostolorum videlicet et doctorum;
quia beati pauperes spiritu, quoniam ipsis commissum
est regimen sanctae Ecclesiae, quae regnum coelorum
dicitur <strong>(Matth. V. Luc. VI)</strong>. Unde Dominus
in Evangelio Deum Patrem glorificans, dicebat:
<em>Confiteor tibi, Domine Pater coeli et terrae, quia abscondisti
haec a sapientibus et prudentibus, et revelasti
ea parvulis</em> <strong>(Matth. XI)</strong>, id est humilibus, et
simplicibus non de se, sed de tua misericordia praesumentibus.
Iterum Jeremias ad laudem Conditoris
subjungit, dicens: <em>Fulgura in pluviam facit, et
educit ventos de thesauris suis</em> <strong>(Jer. X)</strong>. Fulgura
in pluviam Deus facit, cum arentia hominum
corda coruscanti doctrina terrificat et satiat. Ut
<nobr><sub></sub></nobr> ferunt, fulgura ex nubium collisione generantur,
sicut ex durioribus sibi complosis silicibus medius
ignis elabitur. Moyses et Josue nubes erant, quia
dum sibi colloquuntur, ex eorum sermonibus fulgura
micant. Jeremias quoque et Baruch sibi colloquentes
rutilantia mittunt fulgura.</p>
<p>Psalmista quoque Dei omnipotentiam considerans
dicebat: <em>Educens nubes ab extremo terrae; fulgura
in pluviam fecit</em> <strong>(Psal. CXXXIV)</strong>. Augustinus: Has
nubes Deus non tantum de Israel misit, sed ab extremo
terrae excitat, et in fines orbis terrae mittit.
Sed quid de ipsis nubibus operatur? Fulgura videlicet
in pluviam fecit, id est minas ad misericordiam
flexit, de terroribus irrigavit. Praedicatores
<nobr><sub></sub></nobr> namque et terrent, et blandiuntur. Terrent, quando
aeterna supplicia minantur; mulcent, promittendo
aeterna gaudia; et ideo legitur, quod manna liquescebat
ad solem, et indurabatur ad ignem <strong>(Exod. XVI.
Sap. XVI)</strong>. Manna enim coelitus datum figura est divini
eloquii; quod liquefit ad solem, dum mentes
fidelium futurae claritatis promissione glorificat,
cum ait: <em>Fulgebunt justi sicut sol in regno Patris
mei</em> <strong>(Matth. XIII)</strong>. Induratur autem manna ad ignem,
dum mentes peccantium nescias futurae poenae comminatione
advertit, dicens: <em>Omnis arbor, quae non
facit fructum bonum, excidetur, et in ignem mittetur</em>
<nobr><sub></sub></nobr> <strong>(Matth. III)</strong>. Ideo in veteri lege in summi pontificis
veste erat, coccus bis tinctus qui habet speciem
ignis <strong>(Exod. XXVIII)</strong>. Ignis vero duo facit. Urit
scilicet, et lucet; quia praedicator peccantium cor
adurere debet fulgure, et terrore comminationis,
et piorum mentes confovere promissione aeternae
lucis. Inde est, quod baculus pontificis ex inferiori
parte pungit, superius in anteriora extenditur;
quia praedicator pungere debet vitia carnis, et mentis
vires in anteriora dirigere; ita tamen ut ad sui
considerationem semper redeat, ne cum aliis praedicaverit,
ipse reprobus efficiatur <strong>(I Cor. IX)</strong>. Et in
principio sui sermonis accusator sit sui, ne videat
festucam in oculo alterius, trabem gestans in suo
<strong>(Matth. VII)</strong>. Deus ergo, ut promissum est, fulgura
<nobr><sub></sub></nobr> in pluviam facit, quia in praedicatione humilium audientium
corda spirituali doctrina satiat, et metu
suppliciorum terrificat.</p>
<p>Praemiorum demulcet promissione, et suppliciorum
terret denuntiatione. Isidorus <small>[Note: <nobr><sub></sub></nobr> Lib. XIII <em>Etymolog.,</em> cap. 7.]</small>: Nubes dictae
ab obnubendo, id est operiendo coelum; unde et
nuptae dicuntur, quod vultus suos velent. Inde et
Neptunus quod nubat, id est mare et terram
tegat. Nubem autem aeris densitas facit. Venti
enim aerem conglobant, nubesque faciunt; Unde
est illud: Atque in nubem cogitur aer. <small>[Note: <nobr><sub></sub></nobr> Id. cap. 8.]</small> Tonitruum
dictum, quod sonus ejus terreat; nam tonus
sonus. Qui ideo interdum tam graviter concutit
omnia, ita ut coelum discidisse videatur, quia cum
<nobr><sub></sub></nobr> procella vehementissimi venti nubibus se repente
immiserit, turbine invalescente exitumque quaerente,
nubem quam excavavit, impetu magno
praescindit, ac sic cum horrendo fragore defertur
ad aures. Quod mirari quis non debeat, cum vesicula
animalis quamvis parva, magnum tamen sonitum
displosa emittat. Cum tonitruo autem simul et
fulgura apparent, sed fulgur celerius videtur, quia
clarum est, tonitruum autem ad aures tardius pervenit.
Lux autem quae apparet ante tonitruum,
fulgetra vocatur; quae, ut diximus, ideo ante videtur,
quia clarum est lumen <small>[Note: <nobr><sub></sub></nobr> Cap. 9.]</small>. Fulgur et fulmen
ictus coelestis jaculi a feriendo sunt dicti.
Fulgere enim ferire est atque percutere. Fulmen
autem collisa nubila faciunt; nam rerum collisio
<nobr><sub></sub></nobr> ignem creat, ut in lapidibus cernimus, vel attritu
rotarum, vel in silvis arborum. Simili modo in
nubibus fit ignis; unde et prius nubila sunt, deinde
ignes. Ex vento autem et igne fulmina in nubibus
dicitur fieri, et impulsu ventorum emitti; ideo autem
fulminis ignis majorem habet vim ad penetrandum,
quam noster ignis, qui nobis in usum est;
quia ex subtilioribus elementis factus est. Tria sunt
autem ejus nomina, id est fulgur, fulgor, et fulmen.
Fulgur quia tangit, fulgor quia incendit et urit;
fulmen, quia findit, ideoque cum ternis radiis fingitur.</p>
<p><nobr><sub></sub></nobr> Iterum Jeremias propheta de Dei omnipotentis
operibus subjungit, dicens: <em>Et educit ventum de
thesauris suis</em> <strong>(Jer. X)</strong>, hoc est de humilium cordibus
ventum sapientiae producit, qui eosdem simplices
et humiles ad praedicandam suae fidei doctrinam
mittit. In ipsis enim thesauri sunt absconditi
sapientiae et scientiae Dei. Tunc ergo Deus ventum
profert de thesauris suis, eum per eosdem humiles,
apostolos scilicet et evangelistas, aliosque doctores,
secretorum suorum mysteria cunctis per orbem
annuntiat populis. Venti quippe qui terras perflant,
horum spiritualium ventorum figuram gerunt. Huic
simile est, quod ait Psalmista: <em>Qui producit ventos
de thesauris suis</em> <strong>(Psal. CXXXIV)</strong>. Praedicatores nubes
sunt et venti; nubes videlicet propter carnem, venti
<nobr><sub></sub></nobr> propter spiritum. Nubes videntur, venti sentiuntur,
et non videntur. Et quia caro de terra est, ideo
dicitur, quod nubes excitat ab extremo terrae, sed
spiritus hominis ignoratur unde veniat. Unde recte
dicitur: <em>Qui producit ventos de thesauris suis.</em> Vel
propter aliud venti dicuntur apostoli, scilicet quia
totum mundum velociter percurrunt. Ad litteram,
ut ait beatus Isidorus <small>[Note: <nobr><sub></sub></nobr> Lib. XIII <em>Etymol.,</em> cap. 11.]</small>: Ventus est aer commotus
et agitatus; et pro diversis partibus coeli nomina
diversa sortitur; dictus autem ventus, quod sit
vehemens et violentus. Vis enim ejus tanta est, ut
non solum saxa, et arbores evellat, sed etiam coelum,
et terram conturbet, maria commoveat. Ventorum
quatuor principales spiritus sunt, quorum primus
ab oriente Subsolanus, a meridie Auster, ab occidente
<nobr><sub></sub></nobr> Favonius, a septentrione ejusdem nominis
ventus aspirat, habentes hinc inde geminos ventorum
spiritus. Subsolanus a latere dextro Vulturnum
habet; a laevo Eurum; Auster, a dextris Euroaustrum
habet, a sinistris Austroafricum. Favonius
a parte dextera Africum, a laeva Corum. Porro
Septentrio a dextris Circium, a sinistris habet
Aquilonem. Hi duodecim venti mundi globum circumagunt,
quorum nomina propriis ex causis signata
sunt. Nam Subsolanus vocatur, eo quod sub
ortu solis nascatur. Eurus, eo quod ab Eoo flat
[<em>M ss.</em> ab eo fiat], id est ab oriente. Est enim conjunctus
Subsolano. Vulturnus vocatur, quia alte
tonat; de quo Lucretius:
<br><nobr><sub></sub></nobr> <em>Altitonans Vulturnus, et Auster fulmine pollens.</em>
<strong>(LUCR, V, 744.)</strong><br>Auster ab hauriendo aquas vocatus, unde et crassum
aerem facit, et nubila nutrit. Hic Graece <b>νότος</b>
appellatur, propter quod interdum corrumpat aerem.
Nam pestilentiam, quae ex corrupto aere nascitur,
Auster flans in reliquas religiones transmittit; sed
sicut Auster pestilentiam gignit, sic Aquilo repellit.
Euroauster dictus, quod ex una parte habeat Eurum,
et ex altera Austrum. Austroafricus, quod junctus
sit hinc inde austro et Africo. Ipse est et Libonotus,
quod sit ei Libs hinc, et inde Notus. Zephyrus,
Graeco nomine appellatur, eo quod flores et germina
<nobr><sub></sub></nobr> ejus flatu vivificentur. Hic Latine Favonius dicitur,
propter quod foveat quae nascuntur. Austro autem
flores solvuntur, a Zephyro, id est Favonio fiunt.
Favonius nuncupatur, eo quod foveat fruges ac
flores. Hic Graece dicitur <b>Ζέφυρος,</b> quia plerumque
vere flat. Unde est illud:
<br><em>Et Zephyro putris se gleba resolvit.</em>
<strong>(VIRG, Georg., I, 43)</strong><br>Africus a propria regione vocatur. In Africa enim
initium flandi sumit. Corus est, qui ab occidente
aestivo flat, et vocatur Corus, quod ipse ventorum
circulum claudat, et quasi chorum faciat. Septentrio
dictus, eo quod a circulo septem stellarum
consurgit, quae vertente se mundo resupinato capite
ferri videntur. Circius dictus, eo quod Coro sit
<nobr><sub></sub></nobr> junctus. Hunc Hispani Gallecum vocant, eo quod
eis a parte Galleciae efflat. Aquilo dictus, propter
quod aquas stringat et nubes dissipet; est enim
gelidus ventus et siccus. Ideo et Boreas vocatur,
quia ab Hyperboreis montibus flat. Inde enim origo
ejusdem venti est, unde et frigidus est. Natura
enim omnium septentrionalium ventorum frigida et
sicca est, australium humida et calida. Ex omnibus
autem ventis duo cardinales sunt: Aquilo [Septentrio]
scilicet et Auster.</p>
<p>His breviter a beato Isidoro de ventorum naturis
et diversitatibus dictis, ad ea, quae superius omisimus,
necesse est ut redeamus. Venti ergo qui
terras perflant, in thesauris Dei non sunt, quia
eorum natura manifesta est; sed sunt thesauri ventorum,
<nobr><sub></sub></nobr> id est spirituum; <em>spiritus</em> videlicet <em>sapientiae
et intellectus, spiritus consilii et fortitudinis,
spiritus scientiae et pietatis, et spiritus timoris Domini</em>
<strong>(Isai XI)</strong>. Hi autem thesauri plenissime sunt
in Christo absconditi, qui est fons omnium bonorum,
Sunt et in cordibus servorum ejus per partes. Ab
ipsius summi thesauri plenitudine oritur, ut alius
sit sapiens, alius fidelis, alius humilis, alius castus,
alius charitate plenus, alius sobrius, alius orationi
et divinae contemplationi deditus, alius in eleemosynis
largus, alius hospitalitati et misericordiae
operibus intentus, alius adversa hujus mundi patienter
sustinens, alius divitias contemnens, et
propter aeternam remunerationem libenter paupertatem
<nobr><sub></sub></nobr> amplectens. Dicat iterum Jeremias propheta
de fortitudine et sapientia, et prudentia Dei Patris.
<em>Qui facit,</em> inquit, <em>terram in fortitudine sua, praeparat
orbem in sapientia sua, et prudentia sua extendit
coelos.</em> Tres quodammodo virtutes assumens
propheta, fortitudinem, scilicet, sapientiam, et
prudentiam, unicuique propria opera distribuit,
fortitudini videlicet terram; sapientiae orbem terrarum,
prudentiae coelum; in nostra ergo terra,
de qua dictum est: <em>Terra es, et in terram ibis</em>
<strong>(Gen. III)</strong>, necessariam habemus fortitudinem Dei
sine qua impossibile est exsequi quae repugnant
carni. Cum autem, ut ait Apostolus, mortificata
<nobr><sub></sub></nobr> fuerint nostra membra super terram <strong>(Colos. III)</strong>,
tunc caro parebit voluntati spiritus. Spiritu enim
carnis facta mortificantur, quia sicut in Job scriptum
est, statuit Deus terram super nihilum; quo
constat, fortitudine illius in medietate mundi terrae
libram sustineri.</p>
<p><em>Qui extendit,</em> inquit, <em>aquilonem super vacuum, et
appendit terram super nihilum</em> <strong>(Job XXVI)</strong>. Gregorius
<small>[Note: <nobr><sub></sub></nobr> Liber. XVII <em>Mor.,</em> num. 34]</small>: Aquilonis nomine in sacro eloquio
appellari diabolus solet, qui, ut torporis frigore
gentium corda constringeret, dixit: <em>Sedebo in
monte testamenti in lateribus aquilonis.</em> <strong>(Isai. XIV)</strong>.
Qui super vacuum extenditur, quia illa corda possidet,
quae divini amoris gratia non replentur. Sed tamen
omnipotenti Deo suppetit, etiam vasa diaboli cunctis
<nobr><sub></sub></nobr> virtutibus vacuae suae gratiae munere implere, in
eisque divini timoris soliditatem ponere quos nulla
conspicit rectitudinis actione roborari. Unde apte
subjungitur: <em>Qui appendit terram super nihilum.</em>
Quid enim terrae nomine, nisi sancta Ecclesia designatur.
quae dum verba praedicationis suscipit,
fructum boni operis reddit? De qua per Moysen dicitur:
<em>Audiat terra verba ex ore meo</em> <strong>(Deut. XXXII)</strong>.
Et iterum: <em>Exspectetur sicut pluvia eloquium meum</em>
<strong>(ibid.)</strong>. Et quid per nihilum nisi gentiles populi designantur?
De quibus per Isaiam dicitur: <em>Omnes
gentes velut nihilum et inane reputatae sunt ei</em> <strong>(Isai. XL)</strong>.
In eo ergo nihilo terra suspenditur, quo prius vacua
ab aquilone tenebatur; quia illa corda gentilium
repleta sunt charitate Dei, quae pressa prius
<nobr><sub></sub></nobr> fuerant torpore diaboli. Mortificemus ergo membra
nostra quae sunt super terram, id est carnis
vitia, et vivificentur per Dei gratiam virtutes in
uniuscujusque nostrum anima; ut habitaculum cordis
nostri claudatur diabolo et aperiatur Christo. Potest
vero et per hoc vacuum, Judae infidelitas; et
per terram, sicut diximus, sanctae Ecclesiae fructificatio
designari. Vir ergo sanctus causam Judae
pereuntis aspiciat, et gentilitatis merita ad veniam
redeuntis cernat; et dicat: Qui extendit aquilonem
super vacuum, et appendit terram super nihilum.
Nam quia Judaeorum corda fide vacua, diabolo sunt
subdita, extendit aquilonem super vacuum. Quia
vero nullis existentibus meritis, super gentes Dominus
<nobr><sub></sub></nobr> fundavit Ecclesiam, quae per Prophetam
<em>nihil</em> ante conversionem sunt vocatae, apte secutus
adjunxit; appendit terram super nihilum. Hoc etiam
loco satis congruere potest, quod ait Psalmista:
<em>Pro nihilo salvos facies illos</em> <strong>(Psal. LV)</strong>.</p>
<p>Si ergo, ut supra dictum est, membra nostra, quae
sunt super terram mortificaverimus, ventus aquilo a
nobis longius repelletur, et in membris Ecclesiae
computabimur, et anima nostra a Spiritu sancto inhabitabitur
<small>[Note: <nobr><sub></sub></nobr> Videtur hic deesse aliquid.]</small>. Orbem terrarum Graece <em>ciromines</em>
dicitur, id est, inhabitata. Scio animam inhabitatam,
scio et derelictam. Si enim non habet Deum Patrem,
<nobr><sub></sub></nobr> et Filium dicentem: <em>Ego et Pater unum sumus</em>
<strong>(Joan. X)</strong>, <em>et ad meum dilectorem veniemus, et
mansionem apud eum faciemus</em> <strong>(Joan. XIV)</strong>: et Spiritum
sanctum qui ab utroque procedit, vere deserta
est. Illa autem anima inhabitata est, quae
Deo plena est, et habet Christum et Spiritum Domini.
Hinc David in Psalmo confessionis ait: <em>Spiritu
principali confirma me. Spiritum rectum innova
in visceribus meis. Spiritum sanctum tuum ne auferas
a me</em> <strong>(Psal. L)</strong>. Haec ad probationem ejus reduximus,
quo inhabitata, id est orbis terrarum in
sapientia Dei fabricata sit. Nam sicut scriptum est:
<em>Sapientia auxiliatur justo super decem potestatem
habentes in civitate</em> <strong>(Eccle. VII)</strong>. <em>Sapientiam enim et
disciplinam qui abjicit infelix est, et vana spes</em> ejus,
<nobr><sub></sub></nobr> <em>et labores</em> ejus <em>insensati, et inutilia opera</em> <strong>(Sap. III)</strong>.
Laboremus ergo, fratres charissimi, ut anima nostra
a Deo Patre, ejusque Filio et Spiritu sancto
sit inhabitata, et erigatur ejus sapientia. Cecidit
enim venientibus nobis de sublimi in hunc lacum
miseriarum, postquam peccavimus. Denique quicunque
est in isto orbe, ante correctionem cecidit.
Omnes enim corruimus per peccatum in orbem terrarum,
sed Dominus elevavit jacentes, et in prudentia
sua extendit coelos, id est animos. Non fortitudo,
non sapientia in coeli extensione assumpta
est. Unde dicitur: <em>Dominus fundavit terram, praeparavit
autem coelos prudentia</em> <strong>(Prov. III)</strong>. Est ergo
aliqua prudentia Dei, quam nolo ut extra Christum
requiras, quia omnia quae Dei sunt, Christus
<nobr><sub></sub></nobr> est <strong>(Colos. III)</strong>. Ipse sapientia, ipse fortitudo, ipse
justitia et sanctitas, prudentia ejus est. Sed cum
unum sit in subjacenti, pro varietate sensuum diversis
vocabulis nuncupatur. Aliud significat sapientia
atque aliud justitia; quando enim sapientia dicitur,
disciplinis te humanarum divinarumque rerum instituit;
quando justitia, distributor et judex meritorum
significatur. Ita ergo prudentiam ejus hic
intellige, cum doctrina est, et demonstratio bonarum
aut malarum rerum, aut utrarumque. Sic enim
extendisse coelum dicitur in prudentia sua. Unde
dicitur: <em>Extendi verba mea, et non attendistis</em> <strong>(Prov.
I)</strong>. Asserit enim quamdam esse verborum extensionem,
ut coeli. Unde est illud:</p>
<p><nobr><sub></sub></nobr> <em>Extendens coelum sicut pellem; qui tegis aquis superiora
ejus</em> <strong>(Psal. CIII)</strong>. Ac si diceret: Tu es Deus extendens
coelum. Ad litteram coelum quasi tectum mundi
extendit Deus; facit enim amplum firmamentum, ut
tegat orbem terrarum et hoc sicut pellem, id est,
non labore aliquo, ut tu homo tuum tectum extendis;
sed tam facile, ut pellem quis. Dum vero ait
<em>Sicut pellem,</em> designat etiam ipsum esse operaturum
<small>[Note: <nobr><sub></sub></nobr> Legas hic <em>operatorem omnium,</em> seu <em>operatorum
</em><nobr><sub></sub></nobr> <em>omnia.</em> Interlinealis ad verba, <em>qui tegis aquis,</em>
exponit <em>operturam omnium.</em>]</small> omnium quae circa omnia sunt. Mystice
etiam potest legi, et pendet ex illa sententia
qua supradictum est, induisse eum Ecclesiam.
Sed quomodo fecit ut hanc indueret, converso ad
<nobr><sub></sub></nobr> ipsum sermone, exponit dicens: Tu es <em>extendens
coelum sicut pellem.</em> Figuratis sacramentis exponit,
quando Ecclesia facta est lux, et sine macula vel
ruga. Per coelum enim Scriptura sacra accipitur;
per pellem, quae mortuis animalibus detrahitur,
mortalitas praedicantium intelligitur. Unde primi
parentes nostri, Adam scilicet et Eva, post transgressionem
facti mortales, induti sunt tunicis pelliceis.
Verbum tamen Dei aeternum est, et Deus
apud Deum. Et <em>quia in sapientia Dei non cognovit
mundus Deum; per stultitiam praedicationis,</em> id est
per mortales praedicatores, qui stulti videbantur,
<em>salvat Deus credentes,</em> et in mortali homine, facit
agnosci Verbum immortale <strong>(I Cor. I)</strong>. Bene etiam
pellibus comparantur praedicatores, quia sicut mortuis
<nobr><sub></sub></nobr> animalibus major usus pellium est, ita verbum
Dei in tantum per praedicatores, imo etiam
post eos magis innotuit. Mortui enim sunt prophetae
et apostoli; quae autem dixerunt, stant; modo tamen
dicitur sermo eorum mortuorum, quia post
mortem plus ipsi innotuerunt. Prophetas enim vivos
sola Judaea habet, mortuos omnes gentes, quibus
extenderunt eorum sermo ut in eo legamus,
post ut liber plicabitur. Et est sensus: Quando fecisti
ut indueres. Ecce tu es Deus <em>extendens coelum,</em>
id est Scripturam sacram, ut tegat orbem omnem
terrarum, et per eam cognoscatur aeternum Dei
verbum. Extendens dico, sicut pellem, id est, per
mortales praedicatores. Verbum enim Dei quod ubique
erat, sed <em>mundus eum non cognovit</em> <strong>(Joan. I)</strong>,
<nobr><sub></sub></nobr> per mortales coepit nosci, et post eos magis innotuit.</p>
<p>Extenditur ergo anima nostra, ut supradictum
est, quo prius fuerat contracta. Qui autem coelestem
hominem portant, coeli sunt. Si autem ad peccatorem
dicitur: <em>Terra es, et in terram ibis</em> <strong>(Gen. III)</strong>,
cur non dicitur ad justum: <em>Coelum es, et in coelum
ibis?</em> Aut si propter coitum ei, qui portat imaginem
choici dicitur ei: Terra es, et in terram ibis; cur propter
coelestem ei qui portat imaginem coelestis, non
dicatur, <em>Coelum es, et in coelum ibis?</em> Unusquisque
nostrum aut coelestia facta habet, aut terrena. Si
terrena sunt, ad cognatam sibi terram deducunt
eum qui thesaurizat in terra, et non in coelo; si
<nobr><sub></sub></nobr> vero coelestia, thesaurizatorem suum ad propinquam
sibi regionem perducunt. Ad hoc ergo Deus
Pater per dilectissimum Filium suum, sanctos apostolos
in universas mundi partes misit, ut de terrenis
coelestes, de carnalibus spirituales, de peccatoribus
justos facerent, eorumque mores ad serviendum
Deo spiritualiter instituerent, sicut beatus Job,
eorumdem apostolorum a Judaea repulsionem in
spiritu praevidens loquebatur, dicens:</p>
<p><nobr><sub></sub></nobr> <em>Non calcaverunt eam filii institutorum, nec pertransivit
per eam leaena</em> <strong>(Job XXVIII)</strong>. Gregorius <small>[Note: <nobr><sub></sub></nobr> Lib. XVIII <em>Mor.,</em> num. 55.]</small>:
In cunctis Latinis codicibus <small>[Note: <nobr><sub></sub></nobr> Videas hic nostros mss. iis omnibus conformes
quae adducunt Benedictini in hoc loco ad veram
lectionem restituendam in edit. corruptissimam,
quoniam hic legebatur, <em>enstitores;</em> et infra: <em>pro negotiatoribus
institores,</em> loco <em>pro institoribus institutores:</em>
<nobr><sub></sub></nobr> sed cum asserat Greg. Mag. latinos codices
corrupte legisse <em>institutores,</em> pro <em>institores,</em> prave
iidem nostri mss. vitiosam hic lectionem retinuere
<em>institutorum,</em> pro <em>institorum;</em> cum postea legitimam
amplectantur.]</small> institutores positos
reperimus, in Graecis vero negotiatores invenimus.
Ex qua re colligi valet, quod hoc in loco
pro institoribus, institutores scriptores quique ignorando
posuerunt. Institores enim negotiatores dicimus,
pro eo quod exercendo operi instant. Sed
uterque sermo, licet in voce dissonet, intellectu tamen
non discrepat; quia omnes, qui fidelium mores
instituunt, spirituale negotium gerunt, ut cum praedicationem
suis auditoribus praebent, ab eis fidem,
et opera recta percipiant, sicut de sancta Ecclesia
scriptum est: <em>Sindonem fecit, et vendidit</em> <strong>(Prov. XXXI)</strong>.
De qua et paulo post illic subditur. Vidit quod bona
<nobr><sub></sub></nobr> est negotiatio ejus. Quid ergo hoc loco institores,
nisi prophetae sancti vocati sunt, qui Synagogae
mores ad fidem instituere prophetando curaverunt?
Quorum nimirum filii sancti apostoli nuncupantur,
qui, ut Deum hominem crederent, ad eamdem fidem
ex eorum sunt praedicatione generati; de quibus
sanctae Ecclesiae per Psalmistam dicitur: <em>Pro patribus
tuis nati sunt tibi filii; constitues eos principes
super omnem terram</em> <strong>(Psal. XLIV)</strong>. Cassiodorus:
Hic dicit quanto incremento sponsa, id est sancta
Ecclesia profecerit. A prole commendat, quasi diceret:
<em>Adducentur;</em> nam <em>pro patribus tuis,</em> id est
pro antiquis patribus idolorum cultoribus, <em>nati sunt
tibi filii,</em> id est apostoli principes praedicationis.
Augustinus: <em>Pro patribus tuis nati sunt tibi filii,</em> id
<nobr><sub></sub></nobr> est post prophetas apostoli, et post apostolos et pro
apostolis episcopi, et alii doctores quos Ecclesia genuit,
et in sede Patrum constituit. Unde sequitur:
<em>Constitues eos principes super omnem terram,</em> etc.
Pro patriarchis ergo et prophetis sanctae Ecclesiae
nati sunt filii, id est sancti apostoli. Sed quia a
Judaeis repulsi, a Synagogae finibus sunt egressi,
recte nunc dicitur: <em>Non calcaverunt eam,</em> Synagogam
scilicet, <em>filii institorum.</em> Si praedicatores sancti
ejusdem Synagogae vitia calce virtutis premerent,
eam utique calcarent. Si autem institores, eosdem
sanctae Ecclesiae praedicatores accipimus, institorum
filios pastores ac doctores, qui apostolorum viam
secuti sunt; nihil obstat intelligi, qui Synagogam
<nobr><sub></sub></nobr> minime calcaverunt, quia dum eorum patres, id
est apostoli, ab illa repulsi sunt, ipsi quoque et ab
ejus revocatione cessaverunt. Per quam videlicet
Synagogam leaena non pertransivit, quia sancta
Ecclesia collectioni gentium dedita, nequaquam se
ad illum Judeae populum diutius occupavit. Recte
autem Ecclesia leaena nuncupatur; quia male viventes
in vitiis ore sanctae praedicationis interfecit.
Unde et ipsi primo praedicatori, quasi hujus leaenae
<nobr><sub></sub></nobr> ori dicitur: <em>Macta et manduca</em> <strong>(Act. X)</strong>. Quod mactatur
quippe, a vita occiditur. Id vero quod comeditur,
in comedentis corpore commutatur. <em>Macta</em>
ergo <em>et manduca</em> dicitur, id est a peccato eos in quo
vivunt, interfice, et a se ipsis in tua illos membra
converte. Et quia haec Ecclesia corpus est Domini,
ipse etiam Dominus Jacob voce leo vocatur ex se,
et leaena vocatur ex corpore, dum ei sub Judae specie
dicitur: <em>Ad praedam, fili mi, ascendisti</em> <strong>(Gen.
XLIX)</strong>: requiescens ut leo accubuisti, et quasi leaena,
quis suscitabit eum? Haec igitur leaena, nequaquam
dicitur, quod Judaeam non transiit, sed dicitur, non
pertransiit. Sic ait beatus Job: <em>Non pertransivit
per eam leaena</em> <strong>(Job XXVIII)</strong>. Apostolis quippe praedicantibus
prius ex Judaea tria millia, postmodum
<nobr><sub></sub></nobr> vero quinque millia crediderunt <strong>(Act. II, IV)</strong>. Leaena
itaque, id est Ecclesia per Synagogam transit, sed
non pertransiit, quia ex illa ad fidem aliquantos
rapuit, sed tamen illum infidelem populum a perfidia
funditus non exstinxit. Sed quod saepe jam diximus,
leaena, id est primitiva Ecclesia repulsa ab
infidelitate Judaeorum deflexit ad vocationem gentium.
Unde adhuc de eadem leaena, id est sancta
Ecclesia dicitur: <em>Ad silicem extendit manum suam,
subvertit a radicibus montes</em> <strong>(Job XXVIII)</strong>. Manum
quippe ad silicem leaena extendit, quia ad duritiam
gentium brachium suae praedicationis Ecclesia misit.
Unde et idem beatus Job passionis suae historiam
in nobis gentibus praesciens texendam dixit:
<nobr><sub></sub></nobr> <em>Scribantur haec stylo ferreo in plumbi lamina, vel
celte sculpantur in silice</em> <strong>(Job XIX)</strong>. Quid vero hoc
loco montes, nisi hujus saeculi potestates accipimus,
qui pro terrena substantia altum tument: De
quibus Psalmista ait: <em>Tange montes, et fumigabunt</em>
<strong>(Psal. CXLIII)</strong>. Cassiodorus: Domine, de tua gratia
tange montes, id est relationes terrae unitas
granditates, id est superbos; et fumigabunt, fatebuntur
scilicet peccata sua. Gregorius <small>[Note: <nobr><sub></sub></nobr> Ubi supra.]</small>: Montes
a radicibus sunt eversi, quia, praedicante sancta
Ecclesia, summae hujus saeculi potestates in adoratum
omnipotentis Dei ab intima cogitatione ceciderunt.
Radices enim montium sunt cogitationes intimae
superborum; et a radicibus montes cadunt,
quia ad colendum Deum potestates saeculi ab intimis
<nobr><sub></sub></nobr> cogitationibus prosternuntur. Dicat ergo beatus
Job de leaena, id est de primitiva Ecclesia: <em>Ad silicem
extendit manum suam, subvertit a radicibus montes:</em>
quia, dum duritiam gentium sancta apostolorum
praedicatio petiit, superborum altitudinem funditus
extraxit.</p>
<p>Ad hoc enim Dei Filius discipulos suos misit, ut
tam in sublimibus quam in humilibus hujus mundi
hominibus gladio verbi Dei vitia resecarent, mores
componerent, et ab eorum cordibus inutiles ac
perversas funditus cogitationes evellerent. Unde
Jeremias ait: <em>Maledictus homo, qui prohibet gladium
</em><nobr><sub></sub></nobr> <em>suum a sanguine</em> <strong>(Jer. XLVIII)</strong>. Ac si diceret:
Maledictus qui verbo Dei carnalia praecidere negligit
vitia, tam in se quam in subditis. Unde beatus
Gregorius <small>[Note: <nobr><sub></sub></nobr> <em>Reg. Pastor.,</em> III part., cap. 25.]</small>: Gladium a sanguine prohibere,
est praedicationis verbum a carnalis vitae interfectione
retinere. De quo dicitur: <em>Gladius meus devorabit
carnes</em> <small>[Note: <nobr><sub></sub></nobr> Edit. <em>manducabit.</em> Sed Martinus sequitur
<nobr><sub></sub></nobr> hic Vulgatam quam et sequuntur nonnulli mss., ut
videre est apud Benedictinos in hoc loco.]</small> <strong>(Deut. XXXII)</strong>. Hinc Paulus ait:
<em>Contestor hodie, quia mundus sum a sanguine omnium.
Non enim subterfugi, quominus annuntiarem
omne consilium Dei vobis</em> <strong>(Act. XX)</strong>. Potest etiam
hoc carnaliter viventibus convenire, qui luxum
saeculi sequuntur, et corpus suum castigare et servituti
subjicere negligunt, secundum illud: <em>Qui
autem sunt Christi, carnem suam crucifixerunt cum
vitiis, et concupiscentiis</em> <strong>(Gal. V)</strong>. <em>Sine sanguinis
</em><nobr><sub></sub></nobr> <em>enim effusione non fit remissio peccatorum</em> <strong>(Hebr. IX)</strong>.
<em>Caro</em> etiam <em>et sanguis regnum Dei possidere non
possunt</em> <strong>(I Cor. XV)</strong>. Maledictus ergo qui prohibet
gladium, id est verbum Dei a sanguine, quo scilicet
animatur materia peccatorum. Sciendum est ergo,
quia quidquid in membris nostris carnale et terrenum
inolevit, resecandum est gladio verbi Dei.
Sed quod sine gravi gemitu dicere non possumus,
nonnulli ecclesiastici viri inutilia libenter loquuntur,
et quae multorum auditioni prodesse poterant,
negligenter tacent; qui causa amoris Dei et proximi
superflua tacere et bona gratis loqui indesinenter
debuerant. Voluntarie quippe Dei praecepta
populis praedicabat ille qui dicebat: <em>Annuntiari
justitiam tuam in ecclesia magna, ecce labia mea
</em><nobr><sub></sub></nobr> <em>non prohibebo: Domine, tu scisti</em> <strong>(Psal. XXXIX)</strong>. Ac
si diceret: <em>Annuntiavi.</em> Haec dicit in membris, id
est in persona membrorum; quasi diceret: Prius
per me locutus sum, post et in membris annuntiavi
aliis justitiam tuam esse, id est quae a te est
justitia. <em>Annuntiavi justitiam tuam in Ecclesia
magna,</em> quae est in toto orbe terrarum, non parva,
ut fuit prius; et si quid insurget, timor non prohibebit
me loqui, et hoc est: <em>Ecce labia mea non
prohibebo</em> loqui. Quasi diceret: Non habeo in solo
corde, ut timore taceam. Hoc dicit contra timorem
mundanum; quasi diceret: Sine simulatione etiam
id agam, quia, <em>Domine, tu scisti</em> cor meum. Quasi
dicat: Labia mea sonant hominibus, sed tu, Domine,
<nobr><sub></sub></nobr> nosti cor meum. Hoc dicit, ne in solis labiis esset
annuntiatio: quia <em>corde creditur adjustitiam, ore autem
confessio fit ad salutem</em> <strong>(Rom. X)</strong>. Et dicit hoc
contra simulationem. Vel sic: O Domine, <em>non prohibebo
labia mea:</em> tu scis, quod timor non prohibet
me loqui. Vel sic: <em>Non prohibebo labia mea,</em>
et hoc per te est, quia <em>tu, Domine, scisti,</em> id est ita
praedestinasti futurum. Et ad hoc non sum piger
qui <em>justitiam tuam non abscondi in corde meo, sed
veritatem tuam, et salutare tuum dixi.</em> Non abscondi
in corde meo, quando potui prodesse aliis, justitiam
tuam, vel meam; id est fidem confessus sum,
<nobr><sub></sub></nobr> non coelo tuum, id est salvationem tuam dixi. Augustinus:
Vel <em>veritatem tuam, et salutare tuum,</em> id
est Christum, <em>dixi,</em> id est praedicavi, nec propter
multos conciliantes dimisi. Viri ergo Ecclesiastici,
ut supra dictum est, libenter populis justitiam Dei
praedicare debent, et summopere cavere, ne aut
indocti inordinata proferant, aut negligenter necessaria
auditoribus taceant, sed in omnibus, ut
apostolicae doctrinae normam sequi valeant, studere.</p>
<p>Hos nimirum electos de gentibus praedicatores
Hiram de Tyro artifex praefigurabat, quem rex
Salomon adjutorem sui operis assumpsit <strong>(III Reg.
VII. II Paral. II)</strong>. Mater vero ejus vidua praesentem
Ecclesiam designabat, pro qua Dei et Virginis
<nobr><sub></sub></nobr> Filius misericorditer animam posuit, et in coelum
ascendens, eam in terris peregrinantem quasi viduam
reliquit, cujus filii sunt praedicatores post
apostolos electi. Unde dicitur: <em>Pro patribus tuis
nati sunt tibi filii</em> <strong>(Psal. XLIV)</strong>, etc. <em>Et fixit Hiram
duas columnas aereas, decem et octo cubitorum
altitudinis: et linea duodecim cubitorum ambiebat
columnam utramque</em> <strong>(III Reg. VII)</strong>. Linea ergo duodecim
cubitorum quae utramque ambiebat columnam,
doctrina est apostolorum. Norma igitur apostolicae
institutionis ambit columnam utramque, cum
doctores sancti Judaeis vel gentibus praedicare jussi,
ea tantum facere et docere curant, quae per apostolos
accepit et didicit Ecclesia. Nam qui aliter
vivere vel docere voluerit, et apostolicam doctrinam
<nobr><sub></sub></nobr> spernere, non est columna in templo Dei;
quia cum apostolica statuta sequi contemnit, vel
exilitate inertiae, vel grossitudine elationis, duodecim
cubitorum lineae non convenit. Duae igitur
columnae apostolos et cunctos Ecclesiae doctores significant,
fortes fide et opere, et erectos contemplatione.
Duae autem sunt, ut praeputium et circumcisionem
praedicando in Ecclesiam introducant.
Deus igitur qui non solum per Judaeos, sed etiam
per gentiles ad sui nominis gloriam templum aedificare
voluit, ipse post apostolos, praeclaros de gentibus
ad aedificandam Ecclesiam suam doctores elegit,
sicut beatus Job Deum laudans, inter caetera dicit:</p>
<p><em>Qui aufert stellas pluviae, et effundit imbres ad instar
</em><nobr><sub></sub></nobr> <em>gurgitum, qui de nubibus fluunt</em> <strong>(Job XXXVI)</strong>.
Gregorius <small>[Note: <nobr><sub></sub></nobr> Lib. XXVII, <em>Mor.</em> num. 12.]</small>: Duo in hac vita sunt genera justorum:
unum videlicet bene viventium, sed nulla
docentium; aliud vero recte viventium, et eadem
recta docentium. Sicut et in coeli facie aliae stellae
prodeunt, quas mille pluviae subsequuntur; aliae
vero, quae arentem terram magnis imbribus infundunt,
ut est Arcturus, Orion et Hyades. Igitur
quoties in sancta Ecclesia recte quidam vivunt, sed
tamen praedicare eamdem rectitudinem nesciunt;
stellae quidem sunt, sed in siccitate aeris natae; quia
per exemplum bene vivendi, lucere caeteris possunt,
<nobr><sub></sub></nobr> sed praedicationis verbum pluere nequeunt. Cum
enim in ea quidam et recte vivunt, et aliis eamdem
rectitudinem verbis praedicationis influunt, quasi ad
proferendas pluvias in coelum, stellae producuntur,
quae sic vitae suae meritis luceant, ut etiam sermone
praedicationis pluant. An non in hoc coelo astrum
pluviae Moyses exstitit, qui cum de supernis emicuit,
corda peccantium, quasi arentem inferius terram,
sanctae exhortationis pluvia ad ubertatem germinis
infudit? An non Isaias astrum pluviae ostensus est,
qui in eo quod lucem veritatis praevidens tenuit,
siccitatem infidelium prophetando annuntians rigavit?
An non Jeremias et prophetae caeteri velut in
coelo positi, stellae pluviae fuerunt, qui in praedicationis
culmine erecti, dum pravitatem peccantium
<nobr><sub></sub></nobr> libere increpare ausi sunt, quasi verborum guttis
obcaecationis humanae pulverem rigando presserunt?
Quorum videlicet animas ab hac corruptibili carne
susceptas, quia ex praesenti vita superna judicia
auferunt, quasi a coeli facie stellae pluviae subtrahuntur.
Et occulte astra redeunt, dum peractis
suis cursibus sanctorum animae in thesauris dispositionis
intimae reconduntur. Sed quia terra aresceret,
si, subductis stellis, pluviae superna funditus
fluenta cessarent <small>[Note: <nobr><sub></sub></nobr> Supplendum hic ex edit. <em>recte dicitur: Qui
aufert stellas pluviae,</em> etc. <em>Nam cum prophetas abstulit,
</em><nobr><sub></sub></nobr> <em>eorum vice Dominus apostolos misit, qui in
similitudinem gurgitum pluerent, postquam subductis,</em>
etc.]</small>, id est si, postquam subductis
antiquis patribus, exteriora legis praedicamenta
tacuissent. Stellas igitur pluviae abscondit, et ad
instar gurgitum imbres fudit, qui [quia] dum praedicatores
legis ad secreta et intima intulit, persequentium
dicta uberior vis praedicationis emanavit.
<nobr><sub></sub></nobr> Possunt quoque per stellas pluviae sancti Apostoli
designari, de quibus Judaeae reprobatae per Jeremiam
dicitur: <em>Prohibitae sunt stellae pluviarum, et
serotinus imber non fuit</em> <strong>(Jer. III)</strong>. Stellas ergo pluviae
Dominus abstraxit, atque ad instar gurgitum
imbres fudit, quia cum de Judaeae praedicantes apostolos
abstulit, doctrina novae gratiae mundum rigavit.
Quod utrumque factum in Ecclesia potest
convenienter intelligi; quia cum, solutis corporibus
ad secretos supernorum sinus, apostolorum animas
transtulit, quasi a coeli facie stellas pluviae abscondit.
Sed, ablatis pluviae stellis, in more gurgitum
imbres dedit, quia etiam, reductis ad superna apostolis,
expositorum sequentium linguas fluenta divinae
<nobr><sub></sub></nobr> scientiae diu abscondita largiori effusione patefecit.
Nam quod illi sub brevitate locuti sunt, hoc
exponendo isti, multipliciter asserunt. Unde et
non immerito ipsa expositorum praedicatio gurgitibus
comparatur; quia dum multorum praecedentium
dicta colligunt, ipsi in eo quod astruunt, profundius
dilatantur. Nam dum testimonia testimoniis
jungunt, quasi ex gurgitibus gurgites faciunt; quorum
verbis dum gentilitas quotidie docetur, quia
peccatorum mens coelestem scientiam accipit, quasi
stans in terra aqua gurgites ostendit. Sed quia nequaquam
se eisdem apostolis expositores in scientia
<nobr><sub></sub></nobr> praeferunt; cum exponendo latius loquuntur, meminisse
incessanter debent, per quos ejusdem
scientiae invectiones acceperunt. Unde et apte subjungitur:
<em>Qui de nubibus fluunt.</em> Hi quippe gurjites
de nubibus fluunt, quia a sanctis apostolis vis intelligentiae,
si non inciperet, nequaquam per ora doctorum
largior emanaret. In Scriptura enim sacra
aliquando per nubes mobiles quique homines, aliquando
prophetae, aliquando apostoli designantur.
Per nubes quippe mobilitas humanae mentis exprimitur,
sicut Salomon ait: <em>Qui observat ventum non
seminat; et qui observat nubes, nunquam metet</em>
<strong>(Eccle. II)</strong>. Ventum procul dubio immundum spiritum,
nubes vero subjectos ei homines appellat;
quos toties huc illucque impellit et revocat, quoties
<nobr><sub></sub></nobr> tentatio ejus eorum corda suggestionum flatibus
alternat. Qui igitur ventum observat, non seminat;
quia qui tentationes venturas metuit, cordi bona
opera non praeponit. <small>[Note: <nobr><sub></sub></nobr> Edit, <em>proponit.</em>]</small> Et qui considerat nubes,
non metet; quia is, qui ante humanae mutabilitatis
terrorem trepidat, mercede se aeternae
retributionis privat. Per nubes prophetae figurantur
sicut per Psalmistam dicitur:</p>
<p><em>Tenebrosa aqua in nubibus aeris</em> <strong>(Psal. 17)</strong>. Augustinus:
Tenebrosa aqua in nubibus aeris, id est obscura
doctrina in prophetis et in omnibus praedicatoribus,
qui a terrenis elevati, inferioribus compluunt verbum
Dei. Obscura dico prae fulgore qui erit in conspectu
ejus, id est in comparatione fulgoris qui erit in manifestatione
ejus. <em>Nunc</em> enim <em>per speculum videmus,
</em><nobr><sub></sub></nobr> <em>tunc autem facte ad faciem</em> <strong>(I Cor. XIII)</strong>. Cassiodorus:
Ne quis ergo se ob hoc putet esse in futura
luce, quia Scriptura recte intelligit. Sequitur:
<em>Nubes transierunt.</em> Quasi obscura aqua est in nubibus;
quae nubes, id est divini verbi praedicatores
transierunt ad gentes, et jam in Judaea non sunt.
Aliter: <em>Inclinavit coelos,</em> id est praedicatores humiliavit
a contemplativa vita ad ministerium activae,
ut Rachel virum suum Liae concedat <strong>(Gen. XXIX)</strong>, et
descendat ipse per eorum doctrinam in quorumdam
simplicium notitiam, qui majora capere non valent;
et ideo ait, <em>descendit, vel inclinavit coelos,</em> id est humiliavit
praedicatores ad ferendas molestias, et descendit
ipse sponsus Ecclesiae passus in eis cum
quibus est unum.</p>
<p><nobr><sub></sub></nobr> Per nubes quoque, ut superius ait beatus Gregorius,
et apostoli designantur, sicut per Isaiam
dicitur: <em>Mandabo nubibus ne pluant super eam
imbrem</em> <strong>(Isa. V)</strong>. Ipsi ergo stellae, vitae meritis lucent;
ipsi sunt nubes, quia arentem nostri pectoris
terram coelestis intelligentiae imbribus rigant. Si
enim nubes non essent, nequaquam eos intuens
propheta dixisset: <em>Qui sunt isti, qui ut nubes volant?</em>
<strong>(Isa. LX.)</strong> Imbrium itaque gurgites de nubibus
fluunt, quia profundae praedicationes sequentium intelligentiae
originem a sanctis apostolis acceperunt.</p>
<p>Ipsi enim discipuli veracissimae veritatis, ipsi sunt
post gloriosissimum magistrum suum Christum initium
praedicationis. Ipsis dictum est: <em>Euntes in
mundum universum praedicate Evangelium omni
</em><nobr><sub></sub></nobr> <em>creaturae</em> <strong>(Marc. XVI)</strong>. Ipsis praeceptum est, ut per
orbem terrarum irent, et in fide summae et individuae
Trinitatis universas gentes baptizarent <strong>(Matth
XXVIII)</strong>. Ipsi, quae in aure audierunt, super tecta
praedicaverunt; et quae in tenebris, id est in abscondito,
a Domino didicerunt, in universis urbibus,
imo cunctis per orbem nationibus, annuntiaverunt.
Isti electa seminis grana super rationalem terram,
id est super corda humani generis jactaverunt, et
centuplicatum Deo fructum sanctarum videlicet
animarum retulerunt. Istis Dei et Virginis Filius
peregre proficiscens, id est in coelum ascendens,
bona sua ad negotiandum divisit, dona scilicet sancti
Spiritus tradidit, ut denuo inde cum eis rationem
<nobr><sub></sub></nobr> positurus rediens, scilicet ad judicium, sciat
quantum quisque negotiatus sit. Illi vero ut fideles
ac devotissimi servi talenta sibi commissa cunctis
sub coelo nationibus ad usuram tradiderunt, et eidem
patrifamilias maxima sanctarum animarum
lucra reportarunt. Hos idem illorum dulcissimus
Magister in fine mundi secum esse sessuros, et
duodecim tribus Israel judicaturos praedixit. Horum
igitur, fratres charissimi, sanctorum apostolorum,
in quantum divina gratia concesserit, vestigia sequamur,
quatenus eorum meritis et precibus adjuti,
ad aeterna pervenire gaudia mereamur; ipso
praestante, qui in Trinitate perfecta vivit et regnat
Deus, per omnia saecula saeculorum. Amen.<span class="text-blue-600 font-bold"