ADMONITIO. </center></h4><nobr><sub></sub></nobr> 
<p>Innocentiae defensio, ut ait egregius orator, saepe multorum
improbitate interclusa respirat; neque veritas valet
apud plures, cum ex omni loco repulsa vi et gratia, locum,
ubi consistat, reperire non potest. Haec ego nequaquam
pertimui incommoda, doctoris maximi nunc causam dicturus
adversus Joannem Clericum, apertum Ecclesiae Catholicae
hostem, sanctorum Patrum contemptorem, Christi Dei
latentem inimicum, infensumque litteratis omnibus. Quem
enim eruditorum et maxime fidelium non moveant convicia
Quaestionum Hieronymianarum, quibus vir imperitissimus
errore tumens haeretico insectatus est sanctum, et immortale
illud ingenium? Quis ferat diutius virum summum
impune laedi ab infimo clerico; atque interpretem sacrorum
Bibliorum suis numeris absolutum contemni procaciter ab
inverecundo et sophista verboso? Hoc sane nec animo
Catonis mihi ferendum est, nec Ciceronis stomacho, quippe
cui nihil antiquius quam ut nomen Hieronymi summo semper
in honore sit; neque alicujus imperitiae subeat notam
propter hominem, qui inepte Minervam docet. Tantae igitur
causae cum summa voluntate, et exspectatione quamplurium
sodalium et omnium bonorum actor accedo, non ut
<nobr><sub></sub></nobr> augeam invidiam scriptoris haeretici vita atque libris
omnium jam opinione damnati; sed ut succurram Hieronymianae
laudi et existimationi, quam omnibus ex partibus
violare ac corrumpere pertentavit loquax ille criticus.
Equidem, ut de me confitear, cum multae mihi a Joanne
Clerico calumniae et in illis insidiae factae sint; numquam
tamen neque tantum me exspectatio accusationis meae et
judicium Eruditorum potest commovere, quantum istius
nefariae expostulationes, rixae, calumniae et insidiae, quas
uno tempore Hieronymo et Operum ejusdem editioni
nostrae novae facere conatur. Verum hoc nobis percommode
cadit, quod cum incredibili ejus audacia singularis
stultitia conjuncta est. Nam ut apertus in oppugnanda
summorum virorum (Origenem dico et Hieronymum)
existimatione fuit; sic in spe faciendi miraculum sui et
admirationem obtinendi perspicua sua consilia, conatusque
omnibus fecit. Neque vero antiquorum studia et eruditionem
pro nihilo duxisse contentus, audet insuper imperatorem
tuendae in republica litteraria libertati publicae
seipsum praeficere. Videor mihi, inquit, non meam, aut
aliorum, qui nominatim lacessiti sunt; sed non exiguae,
nec spernendae partis humani generis causam dicere.
<nobr><sub></sub></nobr> Aguntur enim hic jura naturae humanae, agitur communis
totius reipublicae litterariae libertas; quae violantur atque
opprimuntur ab iis qui ab aliquot saeculis contendunt a
litterarum studiosis nullo modo posse in dubium revocari
quod sanxerunt consensus et auctoritas priorum aetatum,
etc. <em>Quaest. 3, pag.</em> 46.</p>
<p>Ad decutiendum itaque jactantiam et arrogantiam ficti
hujusmodi vindicis libertatis, mendacia ejus imperitiamque
in medium profero: etsi enim ipsum numquam animi sui
poeniteat, ego saltem evertam hac defensione rationes
ejus, et opinionem falsam eruditionis quam copia librorum
editorum sibi fecit apud multos imperitos. Postquam vero
nomen sapientis ac eruditi assertum fuerit Hieronymo;
<nobr><sub></sub></nobr> pedem iterum conferam cum critico nostro, ut doceam
eum omnino fuisse destitutum judicio, fide, diligentia et
scientia in oppugnanda editione nostra Parisina operum S.
doctoris.</p>
<br> <h4><center>CAPUT PRIMUM.
<em>De absoluta Hieronymi eruditione, deque imperitia singulari
Joannis Clerici.</em> </center></h4>
<p>Quod erat optandum maxime ad confirmandam omni
ratione eruditionem linguarum Graecae, Latinae et Hebraicae
in S. Hieronymo, id non humano consilio, sed prope divinitus
datum atque oblatum hoc tempore nobis videtur.
Inveteravit enim jam opinio Ecclesiae Dei perniciosa apud
simplices quosdam catholicos ac linguarum Orientalium
rudes imperitosque, Hieronymum ex sese non satis calluisse
sermonem Graecum vel Hebraicum, sed semper
Graecis et Judaeis usum esse familiarissime interpretibus,
quorum ope ex parte didicerat ipsorum idiomata, et ea
quae in commentariis suis, praesentibus amicis et posteris,
nobis tradere curavit. Indoctam hujusmodi opinionem et
iniquam suspicionem ex hominum animo evellere tentaveram
annotationibus quamplurimis et commentario singulari
in librum Hebraicorum Nominum; sed nunc Joannes
<nobr><sub></sub></nobr> Clericus, vir et oratione insuavis et minime moderatus,
officium meum vehementius et studium etiam fregit quodammodo:
spoliavit enim disputationem nostram suo
decore, imbecillamque reddere speravit, quod praefracte
negare ausus sit perfectam fuisse in Hieronymo linguarum
peritiam. Adduco itaque hominem cum suis quaestionibus
Hieronymianis, in quo reconciliare existimationem Hieronymi
si forte amissam, redire in gratiam cum studiosis
amicis, satisfacere possum aemulis atque benevolis. De quo
si lectores prudentes severe, religioseque judicaverint,
auctoritas eruditionis absolutae, quae in Hieronymo remanere
debet, haerebit: imperitiae autem argumenta et indicia
in Clerico nostro perpetuum defixa manebunt.</p>
<br> <h4><center>§ 1. <em>De Graeca eruditione S. Hieronymi.</em> </center></h4>
<p>Sermonis Graecorum notitiam invidet Hieronymo Joannes
Clericus, propter nonnulla verba Chronici, et libri
Locorum Eusebiani, quae, quamvis minime obscura, evertit
Hieronymus interpretatione sua, non Latine convertit;
si hoc concedimus nauseanti stomacho clericorum, et
Josepho Scaligero petulanter et praeter decorum insultanti
caeteris omnibus scriptoribus. Sed pergamus ad
<nobr><sub></sub></nobr> argumenta quibus summi viri illi Hieronymum impugnant,
et linguae Graecae peritiam in eo mediocrem, vel nullam
fuisse contendunt.</p>
<p>I. Ne inquirenda sint, inquit Clericus, neve ab iis qui
non quaererent, incredibilia videantur quae sunt nobis
dicenda, nonnulla hic subjiciemus exempla, nam omnia
colligere longum esset; sed ea seligemus, ex quibus
manifesto liquebit, non esse temere fidendum <em>Hieronymo</em>
Graeca vertenti. <em>Sane,</em> inquit, <em>Scaliger, si quis hodie ita,
ut fecit</em> Hieronymus, <em>Graeca verteret, non dico ab alienis,
sed ut Actaeon a suis canibus mordicus discerperetur.</em> Nos
particulatim proferemus aliquot periodos prooemii Eusebiani
in Chronicum Canonem, subjecta versione <em>Scaligeri,</em>
<nobr><sub></sub></nobr> deinde <em>Hieronymi,</em> ut possint inter se conferri: <b>Μωῦσέα γένος Ἑβραῖον προφητῶν ἁπάντων πρῶτον ἀμφὶ τοῦ Σωτῆρος ἡμῶν . . . ἀμφί τε τῆς τῶν ἐθνῶν δι` αὐτοῦ θεοθεογνωσίας χρησμοὺς καὶ λόγια θεῖα γραφῇ παραδεδωκότα,</b>
etc. Hoc est, interprete Scaligero: <em>Mosen genere
Hebraeum, qui prophetarum omnium primus de Salvatore
nostro, de Christo, inquam, et de ea quam gentes per eum
adeptae sunt, Dei cognitione, vaticinia et oracula divino
scripto tradidit,</em> etc. Audiamus nunc Hieronymum: <em>Moysem
gentis Hebraeae, qui primus omnium prophetarum, ante
adventum Domini Salvatoris, divinas leges sacris litteris
explicavit. Temporibus Inachi fuisse, eruditissimi viri
tradiderunt,</em> etc. Nulla fuit ratio <em>Hieronymo</em> mutandi sensum
verborum <b>ἀμφὶ τοῦ,</b> etc. <b>παραδεδωκότα,</b> nisi quod ea non
satis intelligeret, nam non paulo melior est sensus Eusebii,
et facile potuit eleganter Latine exprimi; ita ut nullus
supersit locus excusationi <em>Hieronymi,</em> petitae ex dissimilitudine
linguarum. Nec paraphrasin habet verborum <em>Eusebii,</em>
sed alium sensum, eumque, ut dixi, cum Eusebiano
minime conferendum. Ita Joannes Clericus. Quaest. 3,
pag. 52 et seqq.</p>
<p>Quod in isthac objectione observat post Scaligerum Joannes
Clericus, in se expletum imprudentes voluerunt ambo
illi critici; ab eis enim, ut Actaeon a suis canibus, mordicus
<nobr><sub></sub></nobr> discerpitur Hieronymus, qui iniquos objurgatores vocat
canes suos: <em>Quapropter audiant,</em> inquit, <em>canes mei.</em> Praef.
in Job. Et praefatione in translationem suam Latinam Eusebii
Chronicorum: <em>Nec ignoro, multos fore qui, solita
libidine detrahendi omnibus, quod vitare non potest nisi
qui omnino nihil scripsit, huic volumini genuinum dentem
infigant,</em> etc. Calumniantur itaque Scaliger et Clericus
Hieronymum interpretem prooemii Eusebiani in Chronicum
Canonem, et ejus translationem arguunt; quia non attendunt
hoc loco mutatum fuisse in meliorem sensum Eusebii
contextum, et sublatam vel contradictionem, vel ambiguitatem
verborum Graecorum, quae manifesta nobis esset et
explorata, si Latina translatio pure fuisset litteralis. <em>Mosem</em>
dicit Eusebius, <em>primum prophetarum omnium, qui de
Christo et gentium vocatione oracula divina tradiderit:</em>
quae sententia videtur profecto contraria iis quae de Abraham
dicuntur et patriarcha Jacob cum in priore, tum in
posteriore libro Chronicorum. Nam de Abrahamo scriptum
legimus: <em>Primo omnium prophetarum ei verbum Dei, cum
in figura apparuisset humana, vocationem gentium pollicetur,
quam in nostrum tempus sermo Christi deduxit ad
finem per Evangelicam in omnes gentes praedicationem.</em>
<nobr><sub></sub></nobr> De Jacob autem idem Eusebius dicit: <em>Jacob centesimo
quadragesimo septimo aetatis suae anno diem obiit, prophetans
de Christo et de vocatione gentium.</em> Si Abraham primus
est omnium prophetarum, et Jacob ante Moysem prophetavit,
sive divina edidit oracula de Christo Domino ac gentium
per eum vocatione; quomodo sibi constans est Eusebius,
docens Mosem primum esse prophetarum omnium,
qui de Salvatore et Evangelica praedicatione oracula et
vaticinia tradidit? Possumus equidem hac exceptione
Eusebium, excusatum dimittere, quod dixerit haec a Mose
<em>scripto</em> fuisse tradita; at simplex lector, nescius illius exceptionis
faciendae, multa deprehendet in recitatis testimoniis
sibi contraria nec satis cohaerentia. Commodius igitur locum
mutavit Hieronymus, non interpretis, sed scriptoris
functus officio, ut Mosem Judaeorum legislatorem suo proprio
vocabulo nominaret, dicens: <em>Moysen gentis Hebraeae,
qui primus omnium prophetarum, ante adventum Domini
Salvatoris, divinas leges sacris litteris explicavit, Inachi
fuisse temporibus, eruditissimi viri tradiderunt.</em> Haec sane
ex judicio, non aemulationis studio, aut ex odii praesumptione
expendere debuit Joannes Clericus, ne diceretur
ei: <em>Unde putabam bene mereri de Latinis meis, et nostrorum
</em><nobr><sub></sub></nobr> <em>ad discendum animos concitare; inde in culpam vocor.</em>
Verum ut ad compendium responsionis veniam, pernecessaria
fuit ratio <em>Hieronymo</em> mutandi sensum verborum <b>ἀμφὶ τοῦ,</b> etc., quae quia perfecte intelligebat, noluit in Latinum
sermonem convertere. Unde nullus superest locus calumniae
<em>Clerici</em> petitae ex dissimilitudine Graecorum verborum
Eusebii, et Latinorum Hieronymi, cum prudenti lectori
compertum sit Graeca fuisse mutata, ut sensus commodus
et dilucidior inveniretur in Latina interpretatione, qui
obscurus et ambiguus habebatur in origine Graeca.</p>
<p>II. Sequuntur haec apud Eusebium, inquit Joan. Clericus:
<em>In praesenti quidem opere, temporibus in unum collatis,
annorum uniuscujusque gentis numeris invicem ex adverso
inter se oppositis Chronici Canonis opus confeci,</em> <b>Χρονικοῦ Κανόνος σύνταξιν ἐποιησάμην.</b> Legamus nunc <em>Hieronymum,</em> qui
multo obscurius, nec tam Latine, dum haec verba interpretatur,
ne sensum quidem eorum reddidit: <em>In praesenti
</em><nobr><sub></sub></nobr> <em>autem stylo eadem tempora contra se invicem ponens, et
singularum gentium annos dinumerans, ut quid cuique
coaetaneum fuit ita curioso ordine coaptavi.</em> Videtur credidisse
<b>σύνταξιν</b> esse <em>ordinem,</em> cum sit idem ac <b>σύνταγμα,</b> et
hoc opus significet; pro cujus titulo numquam maluisset
dicere <em>curiosum ordinem,</em> si Graeca verba assecutus esset;
at <em>certe,</em> ut habet <em>Scaliger</em> in hunc locum, <em>non intellexit.</em></p>
<p>Non potuit Criticus noster manifestius imperitiam suam
prodere, quam cum illam Scaligerianae tamquam pedissequam
adjunxit. Volunt illi Hieronymum non intellexisse
Eusebium, quia ipsimet nec Graeca Eusebii, nec Latina
Hieronymi intelligere studuerunt. Quid enim apud eruditos
atque studiosos lectores aliud esse potest <em>Canon Chronicus</em>
Eusebii, quam <em>series temporum contra se positorum,</em>
et <em>curiosus ordo</em> regnorum ex adverso inter se oppositorum,
ut <em>quid cuique coaetaneum fuerit</em> uno intuitu percipiatur?
Perfectissime ergo intepretatur Hieronymus, et
pura Latinitate donat verba Graeca Eusebii, dicens: <em>In
praesenti autem</em> <small>[Note: <nobr><sub></sub></nobr> <em>Rectius tamen esset</em> stylis <em>plurium numero. Sic
paulo post</em> <b>σύνταξιν</b> <em>penes Eusebium significare</em> librum <em>nullum
dubium erit ei, qui secum ipso Hieronymum conferat: ubi
</em><nobr><sub></sub></nobr> <em>enim dixerat ante Euseb.,</em> <b>ἐν μὲν τῇ πρὸ πάντος σύνταξει,</b> <em>Hieronymus
vertit in priori libello.</em>]</small> <em>stylo, eadem tempora contra se invicem
ponens . . . curioso ordine coaptavi.</em> Stylum vocat <em>Canonem
Chronicum,</em> quia per <em>stylos,</em> id est, <em>columnas,</em> liber hic est
<em>dispositus,</em> et curioso ordine coagmentatus, sive <em>apta dispositione
</em><nobr><sub></sub></nobr> <em>temporum descriptus.</em> Non igitur pro titulo Canonis
Chronici voluit dicere <em>curiosum ordinem,</em> ut falso
objicit calumniator Clericus: sed <em>Chronici Canonis syntaxim,</em>
interpretatur <em>seriem</em> et <em>ordinem curiosum temporum</em>
per columnas <em>contra se invicem positorum.</em> Pudeat
proinde pedissequum Scaligeri et alienae et propriae imperitiae,
qui sibi passus est persuaderi <b>σύνταξιν</b> et <b>σύνταγμα</b>
non significare <em>seriem</em> rerum in unum collatarum, <em>ordinem,
compositionem,</em> sive etiam <em>in classes distributionem.</em>
Quod perinde est ac si dicerem <em>Canonem,</em> ut facile mihi
concedent qui Graece sciunt atque Latine.</p>
<p>III. Ne quid praetermittam eorum quae objiciuntur a
Clerico, meminisse juvat quaestionis hujusmodi positae
numero 6, pag. 54. Sed quare verba, <em>Ego autem, qui
nihil prius habeo veritate, rem accuratius investigare decrevi;</em>
quare, inquam, haec verba vertit: <em>Quae cum ita se
habeant, necessarium duxi veritatem diligentius persequi?</em>
Nam falsum est <em>Eusebium</em> concedere <em>Porphyrio</em> rem <em>ita se
habere,</em> etc.</p>
<p>Si hujus quaestionis exspectasset explicationem ab aliquo
Hieronymi lectore studioso, numquam tam aperte ineptire
potuisset Clericus noster, ut putaret Eusebium Latinum
<nobr><sub></sub></nobr> concedere Porphyrio, <em>Semiramidem fuisse post Mosem;
atque eumdem Mosem annis pene 850 Trojano bello seniorem
habendum.</em> Verba <em>quae cum ita se habeant,</em> non ad
Porphyrii opinionem referenda sunt, sed ad dissonantes
sententias Christianorum et ethnicorum de Mosis aetate et
antiquitate, ut sit sensus: quae cum ita se habeant, et
diversae sint eorum sententiae, <em>necessarium duxi diligentius
veritatem persequi,</em> sive <em>rem accuratius investigare decrevi.</em>
Hunc sensum habet Eusebius tum apud se, tum
apud Hieronymum ejusdem intepretem; alienum vero
atque absurdissimum apud Hieronymi criticos sycophantas
Scaligerum et Clericum.</p>
<p>IV. Sequentia verba non minus depravata contendit
Clericus: <em>Cum autem apud Hebraeos, diversas temporum
observassem editiones, alteram quidem redundantem, alteram
vero deficientem, hanc secutus sum. Nihilominus et sic
quoque Hebraeorum progenitorem Israelem, a quo Judaicae
gentis duodecim tribus Israelis nomine censentur, Inacho
quem primum Argis regnasse Graeci prodiderunt, tempore
aequalem fuisse reperi.</em> Pro quibus haec habet <em>Hieronymus</em>
a mente <em>Eusebii</em> aliena, nec perspicuitate, aut elegantia,
aut etiam ipsa re laudanda: <em>Neque me fugit in Hebraeis
</em><nobr><sub></sub></nobr> <em>codicibus dissonantes aetatum annos inveniri, plusque vel
minus, prout interpretibus visum est, lectitari; sequendumque
illud potius, quod exemplariorum multitudo in fidem
traxit. Verum utcumque quis volet, computet, et reperiet
Inachi temporibus quem primum Argis regnasse aiunt,
Patriarcham fuisse Israelem, a quo duodecim Judaeorum
tribus Israelis vocabulum sortitae sunt.</em> Recte animadvertit
<em>Scaliger,</em> neque tale quidquam scriptum ab Eusebio,
neque eam ejus fuisse mentem. Hoc nimirum volebat
episcopus Caesariensis, in sacris Judaeorum libris, duplicem
annorum rationem inveniri: alteram longiorem, quae
est LXX interpretum; alteram breviorem, quae Codicum
Hebraeorum ejus aevi fuit, et quam licuit <em>Eusebio,</em> praesertim
ex <em>Aquila, Symmacho,</em> et <em>Theodotione,</em> cognoscere.
Se vero hanc posteriorem secutum; nec tamen ex hoc
calculo Inachum esse antiquiorem Israele. Est quidem hic
paralogismus, ut animadvertit <em>Scaliger,</em> sed est deterior
<nobr><sub></sub></nobr> ratiocinatio <em>Hieronymi,</em> qui vult, quemcumque calculum
sequamur, rem eamdem constare. Praeterea reliqua omnia
sunt inania.</p>
<p>In quo sit Eusebii paralogismus ego nullus video; in quo
sit Hieronymi pejor ratiocinatio nec video, nec videre possum,
si sapio. Volebat Eusebius in sacris Hebraeorum
codicibus dissonantes aetatum inveniri numeros: longiorem
apud LXX, breviorem in fonte Hebraico; se vero minorem
hanc summam secutum; nec tamen ex hoc calculo breviori
<em>Inachum</em> esse antiquiorem <em>Israele,</em> a quo duodecim Judaeorum
tribus <em>Israelis</em> vocabulum sortitae sunt. Quid in
verbis Latinis Hieronymi alienum ab hac mente Eusebii
vel illi contrarium reperiri possit nequaquam intelligo.
Quamvis enim Graeca ad verbum non fuerit interpretatus
Hieronymus, et de suo nonnulla addiderit, nihil tamen
scripsit contra mentem Eusebii; quia discrepantes fatetur
in sacris Hebraeorum libris annorum summas et numeros;
nec breviorem calculum respuit quem secutus est Eusebius:
sed juxta ejusdem mentem Inacho aequalem facit
Jacob patriarcham. Haec facile animadvertere potuisset
Clericus noster, nisi pingui Minerva fuisset praepeditus,
et calumnias calumniis cumulare voluisset.</p>
<p>V. Quod addunt ex eodem Prooemio redarguentes constanter
<nobr><sub></sub></nobr> Hieronymum, quia dixerit <em>manifestum esse</em> Semiramidem
et Abrahamum contemporales fuisse, putant nobis
approbare hoc argumento: Male <em>manifestum</em> dicitur quod
ad Eusebium usque nemo prodiderat, nemo crediderat,
nondum probatum fuerat, nondum concessum.</p>
<p>Quasi vero probatione indigeant quae a nemine negantur,
et multa per se non manifesta sint in Historiae monumentis,
quae ex sola lectione fidem obtinent. Manifestum
erat igitur historica fide, et comparatione diversorum
monumentorum historicorum, tum Hebraeorum, tum caeterarum
gentium, Semiramidem et Abrahamum genere
Chaldaeum eadem aetate vixisse, et celebres exstitisse.</p>
<p>VI. Haec satis superque essent, inquit Clericus, si res
nobis esset cum hominibus, qui tam severi essent censores
dudum mortuorum, quam sunt iniqui judices viventium.
Sed horum causa, subjiciemus adhuc unicum locum ex
Chronico, ad Num. 1250, in quo versio <em>Hieronymi</em> est a duobus
summis criticis merito castigata, ubi de Poeta, qui non
amplius exstat: <em>Arctinus,</em> inquit, <em>qui Aethiopidam composuit,
et Ilii Persin.</em> Est in Graeco <b>Ἰλίου Πέρσιν,</b> hoc est, <em>Trojae
excidium,</em> ut ostendit <em>Jos. Scaliger.</em> Quare ita debuit
verti; sed vocem rariorem <b>Πέρσιν</b> non intellexit <em>Hieronymus.</em>
<nobr><sub></sub></nobr> Vide et <em>Claudium Salmasium,</em> pag. 600. Exercit. Plinianarum
Ed. Ultrajectinae.</p>
<p>Quid est, quaeso, calumniari et desipere, si hoc non est?
Asserit Clericus versionem Hieronymi, scilicet <em>Ilii Persin,</em>
a summo critico Jos. Scaligero merito castigatam ad Num.
1250. Jamvero locum recitatum revolvens, haec tantummodo
lego apud Scaligerum: <em>Et Ilii Persin.</em> <b>Ἰλίου Πέρσις</b>
idem, quod <b>Ἰλίου ἄλωσις.</b> In caeteris, quae numero 1250
dicuntur, altum de Hieronymo et ejus versione silentium.
In manifestissimo itaque mendacio hic deprehendimus
calumniatorem Clericum, et deinde in triplici imperitia,
quae profecto veniam non meretur apud eos etiam, qui ei
parcere maxime student. Somniavit ergo primum vocem
<b>Πέρσις,</b> quae significat <em>excidium</em> et <em>eversionem,</em> esse vocem
<em>rariorem;</em> cum ipsa haec vox reperiatur in Lexico Scapulae
puerorum manibus trito, et usitata consuetudine recepto.
Ignoravit secundo Clericus noster antiquorum Scriptorum
morem, quo voces Graecas usurpabant saepius in opusculorum
inscriptione, sicut Varro secundo Rerum rusticarum:
<em>Sed bono animo es,</em> inquit, <em>non minus satisfaciam tibi, quam
qui</em> Bugoniam <em>scripsit.</em> Sciebat haud dubie eruditissimus
Varro <b>Βουγόνους</b> et <b>Βουγενεῖς,</b> <em>apes</em> dictas a poetis; <em>Bugoniam</em>
<nobr><sub></sub></nobr> tamen Latine non expressit, quia apud eruditos homines
usitatiora erant in librorum epigraphis propria nomina
Graeca, quam Latina translata. Hunc morem secutus Hieronymus
in Graecorum opusculis propria inscribit nomina,
<em>Ilii Persin:</em> <b>περὶ Ἀρχῶν</b> <em>Origenis; De visione</em> <b>τετραπόδων,</b> et
sexcenta his similia quae nemo, praeter Clericum, ignorare
et calumniari potuit. Tertium denique imperitiae Clericanae
argumentum sumitur ex eodem Eusebii prooemio, e quo
calumniandi sumpsit exordium ipse Joannes Clericus; nam
manifestum nobis est et exploratum, intellexisse Hieronymum
vocem Graecam <b>Πέρσιν,</b> eique congruam aptasse
versionem Latinam, cum hoc modo sit interpretatus in
prooemio Eusebiano in Chronicum Canonem: <em>Post quos
facta est Trojanae urbis eversio, quam Homerus longo
sequitur intervallo.</em> Hic igitur <b>Ἰλίου,</b> intelligit <em>Trojae excidium,</em>
seu <em>eversionem;</em> uti supra <b>Πέρσις μέχρι τῆς Ἰλίου ἁλώσεως,</b>
in linguam nostram verterat, <em>usque ad Trojae captivitatem.</em>
Pudeat proinde amicum, et laudatorem quemcumque critici
nostri Clerici, tantam in eo imperitiam non deprehendisse,
<nobr><sub></sub></nobr> nec Doctoris Hieronymi causam intrepide contra
eumdem haereticum suscepisse defendendam.</p>
<p>Praeter jam recensita atque confutata, nihil aliud objicere
potuit Clericus e duobus libris Chronicorum Eusebii,
ut ostenderet Hieronymum linguae Graecae fuisse imperitum.
Unde conjicere nobis licet summam hujus idiomatis
peritiam adeptum esse sanctum Doctorem, quippe qui a
reprehensoribus suis in nullo fuerit errato deprehensus.
Caetera porro a pagina 59 usque ad paginam 63, cum sint
merae calumniae Clerici verbis diffluentis, risu a nobis
excipiuntur, quia nihil illo infantius dum ait pag. 62: Sunt
qui suspicari queant eum, callida excusatione, imperitiae
peccata in festinationem voluisse conjici. Certe si verum
dicere velimus, non abhorret ea ars ab ingenio <em>Hieronymi,</em>
quod totum fuit ad jactantiam et dissimulationem compositum.
Quod cum sit stomachose ac proterve scriptum a Clerico,
aliis illud indignum, aliis ridiculum videbitur. Ridiculum
iis, qui istius Criticam in veri tuitione, in testimoniorum
fide, in difficultatum probatione, non in perpetuitate
calumniae positam arbitrabantur: indignum iis, qui altius
perspiciunt, et Quaestiones Hieronymianas ad fidem Ecclesiae
corrumpendam spectare non dubitant. Sed pergamus
ad reliqua, quae proprio marte sic explere voluit Clericus.</p>
<p><nobr><sub></sub></nobr> VII. Quod si quis tamen putet lapsum fortasse esse
festinatione, in eo libro convertendo, <em>Hieronymum,</em> suscipiat
in se laborem conferendi cum Graecis versionem
Latinam libri alterius ejusdem <em>Eusebii,</em> de Situ et Nominibus
Locorum Hebraicorum, videbitque passim Bethlehemitam
Solitarium majoris peritiae aut diligentiae in eo opere
specimina non edidisse. 1<sup>o</sup> Ad primam vocem <em>Ararat,</em> dixerat
<em>Eusebius, ferri adhuc monstrari in montibus Armenia
reliquias arcae,</em> <b>δείκνυσθαι λείψανα τῆς κιβωτοῦ,</b> hoc est reliquias
ligni, ut liquet manifesto ex mediis ac postremis paragraphi
verbis. Quare ergo Hieronymus vertit <em>vestigia,</em> voce
incommoda et obscura? Quare postea <em>monumenta,</em> ac tandem
simpliciter <em>ligna?</em> Quae ratio fuit obscurius loquendi,
cum clara vox suppeteret? 2<sup>o</sup> Ipse <em>Martianaeus</em> notavit
<b>συνευωχεῖσθαι</b> male verti paulo post <em>gaudere,</em> cum sit <em>epulari</em>
cum aliquo. Sed Hieronymus rationem habuit etymologiae
ab <b>εὖ</b> et <b>ἔχειν,</b> <em>bene habere,</em> quae ratio interpretandi fallacissima
est, nec hominis admodum periti. 3<sup>o</sup> Ibidem male
<b>ἀποβατήριον,</b> <em>exitus,</em> vel <em>egressus,</em> vertitur, quasi esset <b>ἀπόβασις.</b>
Est autem locus in quem fit exscensio, seu <em>exscensorium,</em>
si ita loqui licet. Alioquin <b>ἀποβατηρία</b> est <b>κλίμαξ νεὼς,</b> ut docet
<em>Hesychius,</em> hoc est, <em>scala</em> per quam e navi fit exscensio.
<nobr><sub></sub></nobr> 4<sup>o</sup> In verbis <em>Nicolai Damasceni,</em> ubi meminit montis Baridis,
quare omittitur vox <b>μέγα,</b> quae antecedit <b>ὄρος,</b> et <em>mons</em>
simpliciter dicitur, cum sit necessaria? Non imperitiae hoc
est, sed negligentiae. 5<sup>o</sup> Postquam idem scriptor dixit
famam esse in montem Barim multos, tempore diluvii,
confugisse, addit: <em>et quemdam vectum arca ad jugum
appulisse, et reliquias lignorum diu servatas. Fuerit fortasse
hic vir, de quo Moses Judaeorum legislator scripsit.</em>
Manifestum est respici ad Noachum, cujus, tametsi solus
memoratur, tamen non excluditur familia. At haec minime
intelligens Hieronymus, plurali numero loquentem inducit
Nicolaum: <em>alios vero in arcae alveo supernatantes,</em> etc.</p>
<p>Si ad rogata Clerici minutatim interrogantis respondeamus,
longiorem trahimus funem contentionis: rem itaque
ac quaestiones paucis absolvam. 1<sup>o</sup> Quaerit ille cur Hieronymus
vocem Graecam <b>λείψανα</b> Latine verterit <em>vestigia</em> et
<em>monumenta,</em> et non <em>reliquias arcae?</em> Quam dubitationem
afferre illi non potuit nisi propria imperitia. Adeat igitur
<em>Marium Nizolium</em> in notis ad Ciceronem col. 1652, a quo
perdiscet <em>vestigia,</em> et <em>monumenta,</em> et <em>reliquias</em> apud Latinos
ejusdem esse significationis. <em>Vestigium, gii, reliquiae,
signum, nota, monumentum.</em> 2<sup>o</sup> Duplex mendacium confingit
<nobr><sub></sub></nobr> Clericus, ego enim nequaquam cogitavi, <b>συνευωχεῖτο τοῖς οἰκείοις,</b> male verti, <em>gaudebat cum liberis;</em> nec Hieronymus
rationem habuit etymologiae ab <b>εὖ</b> et <b>ἔχειν,</b> sed sensum verborum
eleganter expressit, <em>gaudensque cum liberis;</em> quia
Noe cum sua prole egressus ex arca, et immolans Deo
victimas, non poterat sancte epulari, nisi gaudens cum
liberis, <em>domesticis suis.</em> 3<sup>o</sup> Hic dicendum est imperito Clerico:
Quid te tantopere supinat? Vult enim <b>ἀποβατήριον</b>
significare locum <small>[Note: <nobr><sub></sub></nobr> <em>Confer quae in hunc locum annotavimus, tom.</em> III, <em>col. 125 et</em> 127.]</small> in quo fit <em>exscensio,</em> sive <em>descensio;</em> et
simul negat Hieronymum eleganter vertisse <em>exitum</em> vel
<em>egressum,</em> quasi idem esset <b>ἀποβατήριον,</b> quod <b>ἀπόβασις.</b> Ergo
apud Criticum nostrum longe diversa sunt, <em>descendere de
navi,</em> et <em>exire,</em> sive <em>egredi ex navi; exscensio</em> et <em>egressus.</em>
Sed doceamus eum quid sit <b>ἀπόβασις,</b> ut discat non calumniari
versionem, quam non intelligit: <b>Ἀπόβασις,</b> inquiunt
eruditissimi linguae Graecae, est <em>exitus, egressus, descensio,</em>
Plin., <em>desultura;</em> Plaut., <em>eventus;</em> Thucyd., <b>ἀπόβασις τῆς γῆς,</b>
<em>egressus in terram</em> (Livius, <em>exscensu e navibus in terram
facto</em>). Vocabant igitur Armenii locum <b>ἀπόβασις</b> Noe, <em>exitum</em>
<nobr><sub></sub></nobr> vel <em>egressum;</em> quem nos Gallico sermone diceremus <em>la
descente, le débarquement.</em> 4<sup>o</sup> Superflue Hieronymum
nomen Graecum <b>μέγα</b> in Latinum transtulisset, cum de Baride
monte postea subjiciat: <em>ad quem multos in diluvio
confugisse autumant, ibique esse salvatos.</em> Non enim nisi ad
montem altissimum confugere potuerunt, qui tempore
diluvii salvi facti sunt in monte, ut refert Nicolaus Damascenus.
5<sup>o</sup> Ineptit Clericus vituperator Hieronymianae versionis,
nolens in plurali numero dictum, <em>Alios vero in arcae
alveo supernatantes,</em> etc. Cum tamen concesserit ab ipso
Noacho (cujus solius Eusebius meminit) non excludi familiam
ejus. Melius itaque plures in plurali interpretatur
Hieronymus, quam si <b>κακόζηλος</b> solum Noe nominasset.</p>
<p>VIII. In voce <em>Astaroth Carnaim,</em> <b>ὑπὲρ τὴν Σοδομῖτιν,</b> hoc
est <em>Supra Sodomiticum tractum,</em> vertitur, <em>in supercilio
Sodomorum;</em> quod ferri non potest, nisi Sodomi esset mons,
in cujus supercilio ea urbs fuisset condita, quod falsum
esse omnes norunt.</p>
<p>Nonne miraris, prudens lector, animadversionem tam doctam
et acumen ingenii Clerici nostri? Ferri non potest, inquit,
<em>in supercilio Sodomorum,</em> nisi Sodomi esset mons, etc.,
ferret utique, si sciret <em>supercilium</em> idem esse quod <em>locus
superior</em> et <em>eminentior;</em> et id significare hoc loco <em>in supercilio
</em><nobr><sub></sub></nobr> <em>Sodomorum,</em> quod significat in voce, <em>Save, super
regionem Sodomae.</em> Intelligamus ergo utrumque locum, in
<em>superioribus</em> et <em>eminentioribus</em> partibus quae possessionis
erant Sodomorum; et nugas meras Clerici ridebimus.</p>
<p>IX. In <em>Arbo</em> aut potius <em>Arbee,</em> dicitur Chebron fuisse
<b>βασίλειον</b> Davidis, hoc est, <b>οἴκημα,</b> <em>sedes regia Davidis,</em> quod
male vertitur <em>regnum.</em> Perinde est ac si quis diceret
Graece, de Versalia, ubi regia Ludovici XIV, <b>Βερσαλίαν βασίλειον εἶναι Βασιλέως Κελτῶν,</b> verteretque alius, <em>Versaliam regnum
esse Celtarum regis.</em></p>
<p>Hem tibi hominem Graece ac Latine scribentem. Sed quid
reponis, si dixero imperitum et insipientem? Imperitus
sane qui nescivit <small>[Note: <nobr><sub></sub></nobr> <em>Reponit Clericus: etiamsi</em> <b>βασίλειον</b> <em>inveniretur in Scripturis
pro Regno, adhuc male verteretur Hebron fuisse
regnum David, pro regia, sive sedem regiam David: cum
constet super omnem Tribu Juda se extendisse Regnum ejus.
</em><nobr><sub></sub></nobr> <em>Locus autem quem adducit hic Martianaeus proprie non
significat</em> regnum fundatum, <em>sed regiam fundatam; in
Hebraico enim est</em> , <em>armon, quod significat</em> palatium.]</small> <b>βασίλειον</b> in Scripturis sacris significare
<em>regnum,</em> ut Prov. XVIII, 19, <b>ἰσχύει δὲ ὥσπερ τεθεμελιωμένον βασίλειον,</b>
<em>invalescit autem tamquam fundatum regnum.</em> Quam significationem
agnoscit Epitome Thesauri linguae Graecae Henrici
Stephani, ut mirum valde nobis sit Criticum hominem
ignorasse quod legitur etiam apud Grammaticos. Caeterum
stulti Scriptoris indicium est, Ludovicum Maximum vocare
<em>Regem Celtarum,</em> quasi solis Celtis imperet, et non Franciae
hominibus, sive toti genti Francorum. Plura dixi de
hac inerudita difficultate ad calcem libri de Canone sacrorum
<nobr><sub></sub></nobr> Voluminum Gallico sermone scripti: quare difficultati
jam supersedeo.</p>
<p>X. Postquam sic imperite redarguit Hieronymum Joan.
Clericus: mox conversus ad reprehensionem Bonfrerii et
Martianaei haec subjungit: Exempla ejus rei insignia habemus,
in libro hoc de Locis Hebraicis. Cum enim nec
<em>Jac. Bonfrerius,</em> nec <em>Joan. Martianaeus,</em> memores essent
in mss. Graecis <b>Η</b> et <b>Ι</b> passim misceri . . . . reliquerunt in voce
<em>Astaroth,</em> <b>Σοδομίτην,</b> pro <b>Σοδομῖτιν.</b> Quare, inquies, rem pueris
notam probas? Quia in ea peccaverunt <em>Bonfrerius</em> et <em>Martianaeus,</em>
immo, si eorum editionibus stamus, ipse <em>Hieronymus,</em>
deceptus prava Scriptura Graeca. Sic enim loquitur
<em>Eusebius,</em> de Amalecitide: <b>Ἀμαλεκῖτις, χώρα ἐν τῇ ἐρήμῳ.</b> At
editum est <b>Ἀμαληκίτης,</b> qui merus est soloecismus, et in
Hieronymo pariter: <em>Amalecites, regio in deserto,</em> etc.</p>
<p>Fidei plenum putabunt Clericum in hoc paragrapho, qui
Bonfrerium et Martianaeum numquam legerunt, sed qui
amborum editiones <em>libri Locorum</em> studiose perscrutati
fuerint, critici perversam fidem, imperitiam et inconstantiam
vix ferre poterunt. Observavit doctus Bonfrerius
in voce <em>Astaroth Carnaim,</em> et in <em>Lasan,</em> pro <b>Σοδομίτην,</b> legendum
<nobr><sub></sub></nobr> <b>Σοδομὰν,</b> vel <b>Σοδόμην.</b> In voce quoque <em>Save et Seboim,</em>
puram Eusebii edidit lectionem, <b>Σοδομῖτιν</b> scilicet, et non
<b>Σοδομίτην.</b> Deinde habet ad vocem <em>Amalecites,</em> pro <em>Amalecitis:</em>
Amalecites, potius patronymicum nomen a regione,
quam ipsum regionis nomen est: Regio et populus <em>Amalec</em>
dicitur. Ita <em>Jac. Bonfrerius.</em> At improbe in illum insultat
Clericus, quasi nihil horum scripserit Editor Eusebii peritissimus.
Quod nunc ad me attinet, exemplum capere de
Bonfrerio docto atque prudente haudquaquam dubitavi,
unde lectorem commonere de ejusdem viri observationibus
studebam, dicens ad vocem <em>Lasan:</em> Bonfrerius legendum
credit <b>τὴν Σοδομὰν;</b> et rectius esse quam quod de Sidone
apud Hieronymum legitur. Antea ad vocem <em>Bethsaida</em> in
contextu Graeco legebam <b>Γενησαρίτιδι;</b> in Notis autem cum
Bonfrerio <b>Γενησαρίτῃ,</b> addens ex tempore: <em>Hujusmodi lectiones
permittimus Eruditorum judicio.</em> Praeterea ut calumniam
Clerici manifestam faciamus, meminerint lectores libri
<nobr><sub></sub></nobr> Nominum Hebraicorum scripsisse me in Notis ad tertium
Fragmentum Graecum, col. 560, verba consequentia: <em>Non
desunt in manuscripto Graeco scriptoris errores, nec corruptelae
nominum: manifesta et confessa vitia plerumque sine
notis emendo; caetera describo diligenter, prout scripta
leguntur in codice Graeco: v. g.</em> <b>Σὶθ,</b> pro <b>Σὴθ,</b> etc. Quis crederet
post expressam conceptis verbis hujusmodi annotationem,
mihi imputandum a Clerico Critico, quod memor
non fuerim <em>in mss. Graecis</em> <b>Η</b> <em>et</em> <b>Ι</b> <em>passim misceri?</em> Nisi res
ageretur cum imprudenti negotii hujus et lectionis manuscriptorum
cum Graecorum, tum Latinorum, provocarem
eum ad collationem et contentionem codicis Graeci manuscripti,
quo ego usus sum, ut ipse testis invitus accederet,
centies mea diligentia mutatum fuisse in Editione nova I
in H, quia sciebam ab imperitis exscriptoribus <em>iota,</em> pro <em>eta</em>
scriptum fuisse in exemplaribus pervetustis. Sed credo in te
impune abiturum, o Clerice, qui merum soloecismum in voce,
<em>Amalecites</em> invenisse gaudebas? Relege quae ex Cassiodoro
docere voluisti Quaestionum Hieronymianarum pagina
66, et deinde pag. 378 et seqq. Vide quantum tibi parum
constes coarguens lectionem <em>Amalecites,</em> pro <em>Amalecitis;</em>
et simul monens veteres scripsisse saepius <em>omnis</em> pro <em>omnes,</em>
et <em>omnes</em> pro <em>omnis,</em> id est, accusativos plurales promiscue
<nobr><sub></sub></nobr> terminatos in ES, EIS, et IS. Disce proinde <em>Amalecites</em> et
<em>Amalecitis</em> promiscue scriptum ab Antiquis, ut <em>Joannis,</em>
pro <em>Joannes,</em> in casu nominativo. Quae cum ita sint, te
ipsum testem adhibeo propriae imperitiae et inconstantiae,
quam dissimulare debuisses si licuisset per consuetam
detrahendi libidinem, et artem illam tuam criticam qua
caeteris omnibus scriptoribus praeferre te non erubescis.</p>
<p>XI. Contra Graecam eruditionem Hieronymi objicit
ultimo loco Clericus noster: addam hic rem leviculam
quidem, sed quae ostendet nihil esse verius quam quod
dixi. Scripsit Eusebius: <b>Ἰτουραία ἢ καὶ Τραχωυῖτις,</b> <em>Ituraea,
quae et Trachonitis.</em> Quare vertit Hieronymus: <em>Ituraea et
Trachonitis regio?</em> etc. Potest enim lector suspicari esse
nomina duorum tractuum regionis; quae fuit Tetrarchia
Philippi. Morosus es, inquies, qui talia ad vivum resecas?
Immo vero morosa negligentia est ejus, qui non commodius
vertit: nec scio annon existimavit delendam particulam
<b>ἢ</b> <em>quae,</em> quod putaret esse <b>ἢ</b> <em>sive.</em> Ratio suspicandi, haec
est, quod in voce, <b>Τραχωνῖτις,</b> similiter offenderit, <b>Τραχωνῖτις χώρα, ἣ καὶ Ἰτουραία,</b> hoc est, <em>Trachonitis regio, quae et Ituraea,</em>
nempe dicitur. Vertit tamen ille: <em>Trachonitis regio, sive
Ituraea.</em> Si ego ita vertissem, numquam mihi ignovisset
<nobr><sub></sub></nobr> <em>Martianaeus,</em> quamvis dicerem me esse <em>novi Operis conditorem.</em>
Vociferaretur esse hanc artem, qua conarer occultare
meam imperitiam, ne malae translationis arguerer,
etc.</p>
<p>Quamdiu erit in Clerico nostro inexhausta aviditas loquendi
et carpendi Hieronymum, tamdiu ineptum et imprudentem
se prodet: nam qui aut tempus quid postulet,
non videt; aut plura loquitur; aut se ostentat; aut eorum
quibuscum disputat; aut rerum ipsarum dignitatis rationem
non habet: aut denique in aliquo genere; aut inconcinnus;
aut multus est, is ineptus dicitur. <em>Vociferaretur,</em>
inquit, <em>Martianaeus,</em> si cum Hieronymo vertissem: <em>Trachonitis
regio, sive Ituraea.</em> Immo laudaret te magna voce
<em>Martianaeus,</em> si artis criticae peritus fuisses, et tam aperte
imperitiam tuam non ostentares. Quis jam non miretur
puerilis jactantiae observationes, quas in summum virum,
etiamsi ipsae verae essent, nullus prudens dignaretur scribere?
Sed cum sint imperitissimae ac falsissimae, nihil
in eis existit quo veniam Clerico tribuere possimus.
1<sup>o</sup> Inepte reprehendit Hieronymum Clericus, nesciens
sanctum Doctorem imitari stylum Lucae evangelistae, qui
<nobr><sub></sub></nobr> capite tertio, versu primo, <em>Philippum</em> dicebat tetrarcham
esse <b>τῆς Ἰτουραίας καὶ Τραχωνίτιδος,</b> id est, <em>Ituraeae et Trachonitidis.</em>
Arguatur itaque sanctus evangelista, et non Hieronymus,
quod omissa particula <b>ἣ,</b> <em>quae,</em> locum suspicandi praebuerit
lectoribus, <em>Ituraeam</em> et <em>Trachonitin</em> esse nomina duorum
tractuum regionis, quae fuit tetrarchia Philippi. Non est
igitur imperitiae aut negligentiae quod omissa fuerit particula
Graeca in versione Hieronymi, qui potius evangelistae
vestigiis insistere voluit, quam putida interpretatione torquere
semetipsum. 2<sup>o</sup> Ituraeam et Trachonitin diversas
esse regiones eruditissimi viri suspicantur, Strabo, Andrichomius
et Bonfrerius, nec opiniones eorum penitus ignorare
debuit criticus scriptor loquens de re Geographica.
3<sup>o</sup> Pueris rem notam ignorat Clericus, nempe eamdem
rem significare interpretationem Hieronymi <em>Ituraea, sive
Trachonitis,</em> et interpretationem ejusdem Clerici, <em>Ituraea,
quae</em> et <em>Trachonitis:</em> in utraque enim phrasi intelligimus
<nobr><sub></sub></nobr> unam regionem, quae vel <em>Ituraea,</em> vel <em>Trachonitis</em> dicitur,
4<sup>o</sup> Nulla fides est in critico nostro qui dissimulavit Hieronymum
centies particulam Graecam <b>ἣ,</b> optime per relativum
pronomen <em>quae,</em> expressisse in libro Locorum, v. g. col.
141: <b>Ἀμᾶν, ἣ νῦν Φιλαδελφία,</b> <em>Aman, quae nunc Philadelphia;</em>
col. 163: <b>Βαβὲλ, ἣ Βαβυλὼν,</b> <em>Babel, quae et Babylon;</em> col. 185:
<b>Καριαθιαρεὶμ, ἣ καὶ Καριαθβὰδ,</b> <em>Cariathiarim, quae et Cariatbaal;</em>
col. 203: <b>Ἐγλὼμ, ἣ καὶ Ὀδολλὰμ,</b> <em>Eglom, quae et Odollam.</em> Ibidem:
<b>Ἐσὼρ, ἣ καὶ Ἀσὼρ,</b> <em>Esor, quae et Asor.</em> Similiter col. 268
et 275: <b>Σοφειρὰ, ἣ καὶ Σουφὴρ,</b> <em>Sophera, quae et Sophir.</em> Videant
nunc lectores eruditi et prudentes, quanti facienda sit critica
Joannis Clerici, in qua nullum est judicium, nulla
fides, eruditio nulla: quae tamen in hoc genere scriptionis
officia sunt et Auctorum munera.</p>
<br> <h4><center>§ 2. <em>De eruditione Hebraica S. Hieronymi.</em> </center></h4>
<p>Explosis jam difficultatibus Joannis Clerici Graecanicis,
quibus ipse viam sibi muniendam speraverat <em>ad judicium
paulo audacius et liberius ferendum de eruditione Hebraica
Hieronymi,</em> nunc aliquot insignioribus Quaestionum Hieronymianarum
exemplis demonstrabimus illarum auctorem
Hebraicae linguae imperitissimum, et ineptissimum esse
criticum in reprehensione sancti Doctoris, cujus virtus et
<nobr><sub></sub></nobr> scientia splendet in Ecclesia Dei tamquam clarissimum
lumen, quo, sicut nummus in Croesi divitiis, obscuratur
omnis eruditio Clericana, et <em>judicium audacius</em> ad calumniam.
Consilio autem amicorum meorum (praesertim clarissimi
viri domini de <em>Camgrand,</em> archidiaconi ecclesiae
Sanctorum; et domini <em>Bellet,</em> canonici studiosissimi ac eruditi),
mitto nugas et ineptias aniles Quaestionum Hieronymianarum
Clerici, quia risu et cachinno, non responsione
mea, dignas censent. Praeterea jubent sapientissimi praefecti
Congregationis nostrae, et sodales amantissimi mei
haud pauci, ut tempus et laborem impendam in edendis
operibus sancti Hieronymi non in confutando haeretico,
qui nec loquendi, nec libros edendi finem novit facere.
Pauciora itaque proponam exempla, e quibus doctus et
intelligens existimator de praetermissarum Quaestionum
imperitia poterit habere judicium.</p>
<p>I. Peritiam grammaticae nullam fuisse in Hieronymo
hujusmodi argumentis docere voluit Criticus noster:
Haec cum sint, inquit, meridiano sole clariora, monachus
noster Benedictinus, quem vel hinc discere par fuisset,
frustra ab <em>Hieronymo</em> exspectari posse quidquam eximium,
in Hebraica grammatica, hunc locum et similia
<nobr><sub></sub></nobr> nobis oggerit, ut ab <em>Hieronymo</em> accipiamus, scilicet, quod
nescimus. Operae pretium est hominem audire grande arcanum,
et, quod fugit hactenus omnes grammaticos Hebraeos,
aperturum: <em>Quatuor,</em> inquit, <em>nomina ab Hieronymo
vel Philone hic recensita, apud Hebraeos per diphthongum
scripta leguntur, hoc modo:</em> , <em>Hiram;</em> ,
<em>Histob;</em> <em>Hira;</em> <em>Hisboseth. Neque vero litterae</em>
aleph, heth, <em>et</em> ain, <em>apud veteres Hebraeos pro consonantibus
usurpata erant, sed pro vocalibus, ut perspicue declarat
Hieronymi praesens annotatio, quae statuit,</em> aleph,
heth, <em>et</em> ain <em>diphthongum constituere, cum</em> jod <em>sequenti, in
quatuor jam dictis nominibus. Hinc evanescunt opinationes
quorumdam hodiernorum grammaticorum, quibus visum
est quamcumque diphthongum Hebraico exsulare idiomate,
Hebraeasque voces a consonanti semper littera, non a vocali,
initium ducere.</em> 1<sup>o</sup> Non <em>quidam,</em> sed omnes omnino grammatici
Hebraei veteres et recentiores censuerunt nullam
vocem a vocali incipere; si paucos excipias, quos nomine
appellare nihil attinet. 2<sup>o</sup> Plerique omnes etiam existimarunt
dari diphthongos, exceptis potissimum Judaeis Germanis;
qua de re vide <em>Joan. Buxtorfii</em> Thesaurum capp. 3
<nobr><sub></sub></nobr> et 4, aliosque grammaticos. 3<sup>o</sup> Grammaticorum sententia,
qua negant syllabam Hebraicam inchoari a vocali, non est
opinatio, sed certissima veritas; quam nemo oppugnarit,
nisi dormitans, ut hic <em>Hieronymus,</em> et rauca ejus echo
<em>Martianaeus.</em> Tribus verbis res demonstratur. Vocalis
omnis certum habet sonum, ut A, E, I, O, U, non promiscue
quinque illis sonis effertur, quemadmodum <em>aleph, heth,</em>
et <em>ain,</em> quod ex nominibus propriis, in quibus occurrunt,
manifesto liquet; cum ab antiquis Interpretibus ita pronuntientur,
ne quis nos solorum Massoretharum auctoritate
niti putet. 4<sup>o</sup> Primus index nominum, qui in manus
incidet, rem demonstrabit, sed vel ex quatuor allatis nominibus
manifesta fiet. Quaero, si alpha sit vocalis, quaenam
quinque vocalium sit? Sine dubio A. Itaque legendum
esset AISTOB, et AISBOSETH, non <em>Histob,</em> et <em>Hisboseth,</em> sine
diphthongo, aut <em>Eistob,</em> et <em>Eisboseth.</em> Deinde quae vocales
erant <em>Hheth</em> et <em>Hain?</em> An prius Graecorum <b>ἦτα</b> et posterius
O? Quomodo hic nobis conflant <em>Diphthongum,</em> si <em>Hieronymo</em>
credimus, qualis est Graeca <b>ΕΙ</b>? Scribendum fuisset
<b>Ηἰρὰμ,</b> et <b>Οἰρὰ,</b> quod tamen non fecerunt LXX Intt.
quibus prolatio eorum nominum probe nota erat, et ne
ipse quidem <em>Hieronymus.</em> An tres vocales conjunctae cum
<nobr><sub></sub></nobr> Jod facient unam eamdemque diphthongum? Nemo crediderit.
Quid igitur hinc colligemus? Nec Bethlehemitam,
nec Parisiensem Monachum, quos tamen minime aequarim,
ne quid fallatur <em>Martianaeus,</em> satis attendisse quid dicerent.
Si attentiore animo scripsissent, non magis dicturi fuissent
<em>Aleph, Heth,</em> et <em>Hain,</em> esse vocales, et constituere apud
Hebraeos diphthongos, quam H Latinum, in Latina lingua.
Pene omiseram <em>Martianaeum,</em> ut figmentum hoc de vocibus
apud Hebraeos a vocali inchoatis tueatur, afferre exemplum
Arabum, qui <em>Vau,</em> quo multa vocabula inchoantur,
pronuntiant ut W, quod Galli exprimunt per <em>ou,</em> ut <em>ouaheb,</em>
quod <em>Waheb</em> efferunt Arabes, Grammatici vero hodierni
Hebraicae linguae scribunt <em>vaheb.</em> At eum scire
oportuit neminem Arabem habere <em>Vau</em> pro consonante,
non magis quam gentes Europaeas, quae littera W utuntur;
quod ea littera per se nullum sonum habeat, sed debeat
necessario cum vocali conjungi, cum in linguis
Europaeis, tum etiam in Arabica. Quod si malit adhuc
<em>Martianaeus</em> temere ab oscitante <em>Hieronymo</em> prolata praeferre
manifesto usui, certaeque Analogiae linguae Hebraicae,
per me licet. Suis animum pascat somniis, et quae indulgentia
nostra summopere indigent, ea maxime pergat in
<em>Hieronymo</em> mirari. Numquam nos pudebit hujusmodi homini
<nobr><sub></sub></nobr> non placuisse. <em>Quaest. 4, pag. 85 et seqq.</em></p>
<p>Quod tot ineptias et tritas grammaticales vitilitigatoris
nostri descripserim, veniam precor ab omnibus studiosis;
necessitate enim compulsus id peregi, ut interim <em>stulto
responderem juxta stultitiam suam, ne sapiens sibi videretur,</em>
neque, <em>dormitantes nos, oscitantes, somniantes, raucisonos</em>
rideret Joannes Clericus, Apollinis filius, Musarum
parens, vindex libertatis litterariae. Sed age porro totum
Hieronymi locum et incorruptam nostrae annotationis integritatem
hic replicemus; ut inde meridiano sole clarior
sit imperitia, improbitas, ac perversitas opinionum Clerici,
qui vas sincerum incrustare cupit in omnibus. Contextus
itaque Hieronymianus iste nobis est:
<br>Hiram, vivens excelse.
<br>Histob, vir bonus.
<br>Hiras, vigilans.
<br>Hisboseth, vir confusionis.</p>
<br> <h4><center>IDCIRCO CUM ASPIRATIONE HAEC NOMINA POSUIMUS: QUIA
ET APUD GRAECOS ET APUD HEBRAEOS PER DIPHTHONGUM SCRIBUNTUR.</center></h4>
 <h4><center>
<em>Annotatio nostra.</em> </center></h4><nobr><sub></sub></nobr> 
<p>Quatuor nomina ab Hieronymo vel Philone hic recensita,
apud Hebraeos per diphthongum scripta leguntur hoc
modo <em>Hiram,</em> <em>Histob,</em> <em>Hira,</em> 
<em>Hisboseth.</em> Neque vero litterae <em>aleph, heth</em> et <em>ain</em> apud veteres
Hebraeos pro consonantibus usurpatae erant, sed pro
vocalibus, ut perspicue declarat Hieronymi praesens annotatio,
qua statuit <em>aleph, het</em> et <em>ain</em> diphthongum constituere
cum <em>jod</em> sequenti in quatuor jam dictis nominibus
Hebraicis. Hinc evanescunt opinationes quorumdam hodiernorum
grammaticorum, quibus visum est quamcumque
diphthongum ex Hebraico exsulare idiomate; Hebraeasque
voces a consonanti semper littera non a vocali initium
ducere. Jam quod spectat Graecas diphthongos quatuor
nominum supra positorum, non facile apparet ita hoc esse,
ut Hieronymus testatur; nisi forte in voce <em>Hiram,</em> quae
apud Graecos legitur <b>Χειρὰμ:</b> alia namque nomina Graece
leguntur absque diphthongis, <b>Ἰεβοσθὲ, Ἰστὼβ, Ἴρας.</b> Verum
inspectis diligenter LXX interpretibus, docemus nomen
<em>Hisboseth</em> scriptum esse cum diphthongo in manuscripto
Alexandrino II Reg. II, 10, <b>Εἰεβοσθαὶ,</b> <em>Eiebosthai.</em> Ex quo
<nobr><sub></sub></nobr> satis liquet caetera nomina Hebraica similiter per diphthongum
<b>εἰ</b> fuisse scripta antiquitus apud Graecos; idque
verius comprobatur ex voce <em>Jabes,</em> quae <b>Ἰαβὶς</b> passim scripta,
in eodem M. A. legitur cum diphthongo <b>Εἰαβεῖς.</b> Denique
notum est eruditis vocalem <b>Ι,</b> et diphthongum <b>εἰ</b> indifferenter
fuisse usurpatas tam apud Graecos quam Latinos;
illoque usu recepto <b>Ἰστὼβ</b> et <b>Εἰστὼβ, Ἴρας</b> et <b>Εἴρας</b> promiscue
scripta fuisse.</p>
<p>Haec omnia ructaverunt oscitantes et dormitantes <em>Hieronymus,</em>
et rauca ejus Echo <em>Martianaeus,</em> quorum ructatrix
menta somnium habetur apud Clericum, quem concertavisse
de Tripode cum Apolline vix dubitamus, si ei credimus
qui se magnifice jactat atque ostentat. At enim somniantem
deprebendo eum, cum ait, afferre me exemplum
Arabum, ut figmentum meum quod vocat, tuear ex initiali
<em>vau.</em> Relegat ipse annotationem meam in diphthongos
Hebraeorum ab Hieronymo notatas, et si casu in mentionem
<em>vau</em> incidi, somniatorem me profiteor; sin minus,
falsis somniis et contumeliis animum pascere Clericum
nostrum, pro comperto habeamus et explorato. Verum
caute pedetentim omnia dicamus, et singillatim difficultate,
critici alte repetamus, ut gravi somno stertentem attentius
<nobr><sub></sub></nobr> possimus inspicere. 1<sup>o</sup> Non <em>quidam,</em> inquit, <em>sed omnes,
si paucos excipias, grammatici Hebraei, veteres et recentiores
censuerunt nullam vocem a vocali incipere.</em> Certe in parvo
numero, si paucos excipias, remanent <em>quidam</em> tantum, non
<em>multi,</em> nec <em>omnes.</em> Atqui minor est grammaticorum numerus,
non infinitus, ut stultorum et criticorum; bene itaque
monui et apposite, quando <em>quosdam</em> appellavi. Deinde
paucos legi grammaticos Hebraeos, et quos revolvi libros
id genus, <em>quosdam</em> dicere debui, ne cum Clerico scire jactarem,
quod nequaquam scio. 2<sup>o</sup> Non plerique omnes existimarunt
dari diphthongos, siquidem Latini nostri Hebraicorum
operum grammaticorum scriptores, diphthongos,
minime nos docent. Vide Bellarminum, Mair, Thomam
nostrum <em>Dufour,</em> Pagninum, etc. 3<sup>o</sup> Grammaticorum sententia
de syllabis non inchoandis a vocali, tantum abest
a vero, ut contraria sit manifestior et veracior apud omnes
sanae mentis homines, nec oestro Rabbinico percitos. Sententiam
nostram Hieronymianam demonstrant perquam
evidenter nomina propria virorum, regionum et montium
apud LXX Intt. quos secuti sunt Origenes et caeteri
Graeci Scriptores in Lexicis Nominum Hebraicorum. 4<sup>o</sup>
Primus index nominum pervetustus docebit ineptire Clericum,
qui statuit vocalem <em>Aleph,</em> semper legendam
<nobr><sub></sub></nobr> per A, cum saepius legatur per I: per E, et per O, vel
per U. Quomodo autem <em>aleph, heth,</em> et <em>ain</em> conflarent
diphthongum apud Antiquos, satis dictum est in nostra
annotatione, quam nemo impugnarit nisi dormitans et stertens
Clericus criticus. Ex his liquido apparet Militem nostrum
gloriosum omnium sermonibus posse vapulare, cum
se Hieronymo in Hebraica re Grammatica audet praeferre.</p>
<p>II. Nunc veniamus, ait idem Criticus, ad constructionem
nominum, cujus hae duae sunt potissimum regulae,
oportere cum substantivo adjectivum convenire genere;
et adjectivum quidem postponi. Constat etiam perpetuo usu
nomina numeralia, quae <em>ordinalia</em> dicuntur, formare femininum
in <em>ith,</em> excepto <em>prima.</em> Sic a hhamesch,
<em>quinque,</em> formatur hhamischi, <em>quintus,</em> et
hhamischith, <em>quinta.</em> Quod si ignoret <em>Martianaeus,</em>
legat <em>Joannis Buxtorfii</em> Thesaurum lib. II, cap. 1, et
Gram. <em>Th. Erpenii</em> lib. III, cap. 7. Res enim usque adeo
nota est, ut tempore abutatur, qui eam post grammaticos
probare aggrediatur. Attamen <em>Hieronymus,</em> si credimus
mss. codicibus <em>Martianaei,</em> existimavit <em>quintam generationem</em>
dici posse Hebraice <em>hhamischa dor,</em> cum
vos sit generis generis masculini, et necesse sit dici 
<nobr><sub></sub></nobr> <em>dor hhamischi,</em> ut Concordantiae docebunt, si iis consultis,
in re clara opus sit. Sic enim habet Hieronymus in epistola
ad Damasum; <em>Si esset</em> quinta generatio, <em>sermone legeretur
illorum</em> AMESA DOR. In margine ascripsit Editor
<em>hhamischa dor.</em> Quod idem est ac si dicerem
Latine <em>quinta annus,</em> aut aliquid deterius. <em>Amerbachii</em> fratres
qui editionibus Erasmianis addiderant voces Hebraicis
characteribus scriptas, ediderant hunc locum ad normam
grammaticae Hebraicae. Sed eos ita castigat <em>Martianaeus:
Vitiatus omnino hic locus in editis antea libris; nam pro</em>
<em>amesa dor, ut posuit Hieronymus, genus mutarunt
et ordinem verborum, legentes</em> dor amisi
<em>genere masculino, contra fidem omnium codicum mss. epistolae
ad Damasum.</em> Illi nimirum existimationi <em>Hieronymi</em>
consultum volebant, quam hic imprudens prodit <em>Martianaeus;</em>
qui, si probe inspexit mss. codices, nos docet
hic triplex, quod diximus, peccatum ab Hieronymo admissum
esse; quod si in ludo litterario Latine committeretur
a pueris, non effugerent ferulam.</p>
<p>Attamen existimo mss. codices hic habere quod scriptum
voluit Hieronymus, et bona fide citatos ad testimonium a
<em>Martianaeo.</em> Persuadet hoc ejusdem generis peccatum quod
proxime antecedit. Agens enim de voce <em>hhamuschim,</em>
<nobr><sub></sub></nobr> quae occurrit Exodi XIII, 8, ita loquitur: <em>In reliqua
parte interpretationes non discordant, omnis pugna de
verbo est</em> AMUSIM, <em>quod his litteris scribitur, heth, men, sin,
jod, mem, utrumnam</em> quinque, <em>an</em> munitos <em>sonet. Et quidem</em>
quinque <em>hoc sermone dici negare non possumus non</em> quinta,
<em>ut illi interpretati sunt, singulari.</em> At nos pernegamus
, quibuscumque punctis afficiatur, significare <em>quinque:</em>
et omnes, quibus non ignota sunt elementa linguae
Hebraicae, norunt <em>hhamesch</em> quidem esse <em>quinque:</em>
, <em>hhamischim</em> vero aut <em>quintos,</em> aut <em>quinquaginta.</em></p>
<p>Ut frangamus breviter tantos spiritus Clerici nostri,
monemus praesentes et aevi futuri studiosos omnes, imperitum
adeo fuisse hunc Hieronymi hostem, ut jam senex
ignoraret quae pueri et infantes docere eum potuissent.
Reprehendit enim et acriter castigat Hieronymum, quasi
nescivisset constructionem nominum et genus vocis Hebraeae
<em>dor;</em> quia ipsemet necdum scivit nomen Hebraeum
<em>Amesa,</em> esse generis masculini, et non feminini,
<nobr><sub></sub></nobr> ut hoc loco scribit conceptis verbis, et docere satagit
contra Hieronymum et nostram editionem, in qua posui
, AMESA DOR, quod idem est apud doctorem
Clericum, ac si dicerem Latine <em>quinta annus,</em> aut aliquid
deterius. Prima igitur barbarismi haec ac soloecismi foeditas
absit ab Hieronymo, totaque haereat in Clerico constructionis
inscio et generis nominum Hebraicorum. Secundum
ejusdem scriptoris peccatum minime condonandum, si
Latine a pueris committeretur in ludo litterario, inscitia
est ingens, qua constare putat perpetuo usu nomina numeralia,
quae <em>ordinalia</em> dicuntur, formare femininum in 
<em>ith,</em> excepto <em>rischona,</em> id est, <em>prima.</em> Nam alia
omnia nomina ordinalia feminina a primo usque ad decimum
duplicem habent formam in fine, <em>ith,</em> scilicet et
<em>iia</em> sive <em>ija:</em> v. g. <em>scheni,</em> id est, <em>secundus,</em> habet
<em>schenith,</em> et <em>schenijach.</em> Quod si adhuc ignoret
Clericus, legat Pagnini Thesaurum ad vocem <em>scheni;</em>
et opus Grammaticum <em>Th.</em> nostri <em>Dufour,</em> pag. 191. Aut
in re Grammatica, si necesse est ut eum Prophetarum
auctoritate revincamus, legat eloquentissimum Isaiam
cap. XV, 5, et XIX, 24, qui utitur voce feminina, 
<em>schelischia,</em> hoc est, <em>tertia</em> vel <em>triennis, tertiana.</em> Idem
<nobr><sub></sub></nobr> usus apud Jeremiae cap. XLVIII, 34. Et valde mihi mirum
est criticum scriptorem in tanta librorum suorum farragine
ignorare regulas grammaticae; novumque Bibliorum sacrorum
interpretem, prophetalem stylum, soloecismum existimare.
Tertium imperitiae Clericanae argumentum sumimus
ex ordine verborum <em>Amesa dor,</em> sive, ut ipse
legit, <em>hhamischa dor;</em> quam constructionem praeposteram
voluit, nesciens in libris sacris nomen <em>ames</em> et <em>amesa,</em> sive
<em>hhamesch,</em> et <em>hhamischa,</em> non postponi, sed praecedere
substantivum: v. g. Gen. V, 6, <em>Et vixit Seth</em> AMES SCHANIM,
<em>quinque annos,</em> et XLVII 2, <em>Accepit</em> HHAMISCHA ANASCHIN,
<em>quinque viros.</em> Discat itaque ordinalia nomina formae masculinae
in I, suo substantivo postponi, ut <em>jom hhamischi,</em> id
est, <em>dies quintus;</em> alia vero numeralia generis quidem
masculini, sed terminationis femininae, praecedere suum
substantivum, v. g. Lev. XXIII, 6, <em>ubahhamischa asarjom,</em>
id est, <em>et in quinta decima die.</em> Vide etiam Num. librum,
cap. XXVIII, 17, et cap. XXIX, 12.</p>
<p>Sunt ea quidem manifesta imperitiae peccata, quae non
patiuntur doctorem Clericum ferulae manum subducere:
sed quid dicam de eodem improbo laudatore et patrono
falsorum editorum Hieronymi? Laudat enim <em>Amerbachios</em>
<nobr><sub></sub></nobr> quod ad normam Grammaticae Hebraicae posuerint <em>dor
hhamischi,</em> et sustulerint Hieronymiana verba <em>Amesa dor;</em>
ut consultum esset hac depravatione existimationi sancti
Doctoris: imprudentem vero vocat <em>Martianaeum,</em> qui bona
fide genuina verba restituit in contextu epistolae ad Damasum.
At cum sint falsi praemia nulla, et parum virium
falsitas habeat; quid est quod falsarios laudibus exornet,
et tantum valeat iniqua depravatio apud ipsum; sincerum
vero editorem non amet singulariter? Vis scire causam?
Non laudat sinceram scriptorum fidem, quia ipsemet non
est integer animi; sed pectus gerit totum compositum ad
dissimulationem et falsitatem. Falsus est Christianus, falsus
interpres Bibliorum sacrorum, falsus artis criticae
scriptor, falsus libertatis animorum vindex, falsus quamplurium
voluminum editor: merus autem criticus sycophanta
et clericus imperitissimus.</p>
<p>Utrumque probare possum ex ejusdem verbis consequentibus:
<em>Attamen existimo,</em> etc., pernegat namque oro
perfricato <em>Amusim</em> significare <em>quinque,</em> quia sententiam
Hieronymi mutilatam ac depravatam recitat hoc modo:
<em>Et quidem</em> quinque <em>hoc sermone dici negare non possumus,
non</em> quinta, <em>ut illi interpretati sunt, singulari.</em> Hoc non
dixit Hieronymus; nec tale quid a nobis editum legitur.
<nobr><sub></sub></nobr> Vera sententia Hieronymi haec est: <em>Et quidem</em> quinque <em>hoc
sermone dici, negare non possumus: verum</em> quinque <em>plurali
numero, non</em> quinta, <em>ut illi interpretati sunt singulari:</em>
AMUSIM ergo () quibuscumque afficiatur punctis,
significat <em>quinque</em> plucali numero, id est, <em>quintatos, quinos,
quintos</em> et <em>quinquaginta,</em> ut ipse Clericus imprudens fatetur,
affirmans quod antea pernegaverat, docensque quod a se
depravatum oppugnaverat.</p>
<p>III. Postquam propria imperitiae tela contorsit Clericus
noster, aliena adversus Hieronymum quaerit auxilia cum
hac praefatione: Ne autem videar solus ita sentire de
eruditione Grammatica <em>Hieronymi,</em> proferam nonnulla huc
facientia ex Biblicis Exercitationibus <em>Joannis Morini;</em> quae
ille quidem alio consilio scripsit, sed non minus confirmant
nostram sententiam; quamvis omnia quae habet non probemus.</p>
<p>Septem vero, vel octo profert consequenter <em>Morini</em>
observationes, quarum duas abjicit tamquam falsas; et
quidem priorem abjectam hunc in modum illustrat: Quod
<nobr><sub></sub></nobr> pluribus explicat <em>Morinus,</em> sed fallitur; quia pro voce
, hic ab <em>Amerbachiis</em> perperam addita, fuisset addenda
, quam <em>Hieronymus</em> legebat <em>Eloe;</em> ut recte post <em>Joannem
Drusium</em> observavit <em>Joan. Martianaeus.</em></p>
<p>Denique ad calcem omnium observationum <em>Morini</em> haec
addit <em>Joann. Clericus:</em> Haec vir doctissimus, quibus
nihil verius esse sciunt qui <em>Hieronymi</em> opera legerunt, aut
ejus translationem cum Hebraico codice studiose contulerunt;
quae tamen, ut et alia similia, ne tentavit quidem
confutare <em>Martianaeus.</em></p>
<p>Verum est, Clerice, vir materia risus benignissima,
nolui commovere cachinnos eruditorum, tentans <em>Morini</em>
observationes confutare. Quis enim sapiens risum tenebit,
cum audierit a <em>Morino</em> fuisse redargutum <em>Hieronymum</em>
propter casum absolutum, non distinctum a casu regiminis,
sive quia non distinxit inter formam absolutam et constructam
in <em>nasiche adam,</em> Mich. V, 4, transtulit
enim Hieronymus <em>primates homines,</em> non <em>primates hominum.</em>
Verum quomodo legere potuit sanctus Doctor, <em>nasiche
adam,</em> seu <em>nesiche adam,</em> si non distinxit inter formam
absolutam et constructam? Dicat nunc Clericus an putet
<em>nesiche</em> esse formam absolutam? Si constructam dixerit;
ergo formam regiminis distinxit Hieronymus a forma absoluta
<nobr><sub></sub></nobr> , <em>nesichim.</em> Quod si Latina translatio non servat
formam regiminis, <em>primates hominum,</em> non Hieronymo
interpreti succenseant Morinus et Clericus, si euphonia
linguae Latinae, in quam transferebat, integra conservetur.
Deinde arguant Aquilam et Grammaticae Hebraeae imperitum
pronuntient, quod cum Hieronymo non distinxerit
inter formam absolutam et constructam; posuit enim <em>constitutos
homines,</em> non <em>constitutos hominum.</em></p>
<p>Futiles hujusmodi observationes, nec doctissimo viro
sat dignas, praetermisisset mecum Clericus, nisi invidia et
odio premeretur, atque opuscula Hieronymiana premere
tentaret in omnibus. Sed si eum non pudet propriae imperitiae
propter tricas Grammaticales <em>Morini</em> eruditioni
<em>Hieronymi</em> nonnihil detrahentis, pudeat saltem audire
doctissimos quosque scriptorum suorum, id est, heterodoxorum
laudibus efferentes eruditionem Hieronymianam.
Habebant illi Lexica hodierna, multasque grammaticas
Hebraicas, at non adeo ineptire voluerunt cum Clerico
nostro, ut propterea Hieronymo se praeferrent in Hebraicis.
Noverant docti illi Protestantium magistri nullam
posteritatem non accipere a majoribus, et quidquid in
lexica vel Grammaticas derivatum est, ab antiquis Judaeis
et interpretibus acceptum fuisse ac mutuatum, non a
neotericis scriptoribus confictum atque pervulgatum. Sed
<nobr><sub></sub></nobr> nunc audiamus ipsos interpretem Hieronymum laudibus
prosequentes.</p>
<p>Ex Notis criticis Ludovici Capelli in librum Estherae,
pag. 570, nov. Edit. Cum ergo constet titulos esse Hieronymi,
quo fine, aut consilio illis subjicerentur segmenta
ex alterius translatione? Tertio, si horum segmentorum
translatio Latina cum Graeca conferatur, deprehendetur in
ea Hieronymi judicium, ingenium, eruditio, docta et ingenua
libertas in transferendo, adeoque styli, seu sermonis
puritas, elegantia, dicendique character idem, qui in
reliquo libri corpore. Neque enim barbare, aut sordide de
verbo ad verbum ex Graeco translata sunt illa segmenta,
sed docte et eleganter sensum Graeci contextus (quantum
id commode fieri potuit servata phrasi et Latinae linguae
elegantia, atque puritate) expressit bona fide Hieronymus.</p>
<p>Ex Prolegomeno X. Briani Waltoni: Concludimus
itaque Vulg. auctoritatem haud aliam esse quam versionum
aliarum quae fideliter originales textus reddunt, cum quae
de illa scripserint celebriores Eccles. Roman. doctores
ejusque auctoritate, aliis versionibus adaptari possint.
Licet vero divinam non agnoscamus, magni tamen faciendam,
<nobr><sub></sub></nobr> et non temere proscindendam, tum propter ejus
antiquitatem et usum generalem per Occidentem per mille
annos, tum propter interpretis, quem Hieronymum ex
parte majore agnoscimus, doctrinam et fidelitatem, quem
de Ecclesia bene meruisse gratis animis praedicant Protestantium
doctissimi. <em>Numquam dubitavi,</em> ait vir doctus,
<em>quin auctori ejus Ecclesia Christiana eo nomine multum
debeat, quod Latinis auribus, tam peregrina lingua scripta
mysteria regni coelorum fecerit intelligibilia.</em> Certe Theodorus
Beza Praef. in N. Test. anno 1559, omnibus caeteris
Latinis versionibus praeferendam affirmat, Erasmumque
reprehendit, quod veterem interpretem rejiciat, quia a
Graecis hodiernis codicibus dissentiebat, cum emendatius
exemplar secutus esse videatur. Unde Vulgatam contra
Erasmum defendit Beza, sic eumdem contra Bezae censuras,
saepe injustas, justo volumine tuetur vir doctissimus
Jo. Boys . . . Paulus Fagius in cap. 4 versionis suae Latinae
Paraphr. Chald. contra eos, qui, cum Vulgata non ad verbum
<nobr><sub></sub></nobr> Heb. textui per omnia respondeat, eam exsibilant,
damnant, rejiciunt, haec habet: <em>Non attendunt quid vel
quem secutus fuerit Vulgatus auctor, cum enim a veritate
Hebraica dissentire videtur, vel Sept. vel paraphrastem
Chaldaeum, vel aliquem ex Rabbinis secutum fuisse fere
semper deprehendo: non est ergo temere nata Vulgata
editio, ut quidam scioli stulte et imprudenter clamitant.</em>
Ludovicus <em>de Dieu,</em> vir linguarum cognitione insignis, in
notis ad Evangelia, ubi versionem Syriacam, Arabicam,
etc., cum Vulgata et Erasmi, maxime vero cum
Bezae versionibus confert, praefat. ita de Vulgatae Auctore
scribit: <em>Si Vulgatum interpretem, quisquis is tandem fuerit,
doctum immo doctissimum virum fuisse asseram, non me
peccasse judicavero; suos habet naevos fateor, habet et suos
barbarismos, sed quin passim ejus fidem judiciumque admirer,
etiam ubi barbarus videtur, negare non possum.</em> Hinc
saepe inter varias lectiones Vulgatam reliquis praefert, et
contra Bezam defendit, etc. Tandem illustriss. Grotius
praefatione annotationum suarum in Vet. Test. rationem
reddens, cur ad Vulgatum, quasi textum, notas suas referat,
dicit <em>se Vulgatum interpretem semper plurimi fecisse,
non modo quod nulla dogmata insalubria continet, sed etiam
quod multum habet in se eruditionis, quamquam in dicendi
genere satis horridus.</em> Ex his testimoniis satis clare constat
Protestantium doctissimos, licet Vulgatam in thronum
<nobr><sub></sub></nobr> authentias non ponant, nec fontibus aequent, nec ab omni
errore immunem statuant, haud tamen eam contemnere,
sed ei honorem debitum deferre, ob causas quas jam
declaravimus. Hactenus Brianus Waltonus, quem scimus
eruditum fuisse ac prudentem virum. Clamitet ergo <em>Clericus</em>
cum imperitis et sciolis Vulgatum interpretem, hoc
est, Hieronymum, ejusque translationem <em>stulte et imprudenter</em>
reprehendat abjiciatque; mihi sufficit cum doctissimis
omnium aetatum Scriptoribus <em>judicium, fidem, ingenium
et eruditionem Hieronymi</em> admirari, laudare atque
defendere.</p>
<br> <h4><center>CAPUT II.
<em>De sinceritate et utilitate editionis novae Operum S. Hieronymi,
deque imperitia ac malevolentia Quaestionum Hieronymianarum
Joannis Clerici.</em> </center></h4>
<p>Dudum e tenebris prodierant in lucem opuscula haud
pauca Joannis Clerici tam critica quam miscellanea, ubi
saepius occurrunt disceptationes viris doctis contumeliosae,
atque sapienti lectori graves et molestae: saeculo autem
praesenti ineunte prodierunt ejusdem auctoris Quaestiones
Hieronymianae in quibus totum pectoris virus, iram scilicet
et odium effudit in nos nostramque novam editionem
<nobr><sub></sub></nobr> S. Hieronymi. Neque vero caeterorum criticorum morem
secutus, eventilare voluit apices solummodo Clericus noster,
litterasve calumniari editionis nostrae; sed eam evertere
funditus, auctorisque memoriam e vivis tollere si potuisset.
Quantum enim <em>Martianaeum</em> opera sua sollicitari studuerit,
testis est admonitio praefixa Quaestionibus Hieronymianis,
qua litteratorum omnium invidiam, immo charissimorum
sodalium in me singulare odium sese concitaturum speravit:
quinetiam praepositorum meorum prudentiam et
auctoritatem interponere blandiendo curavit, ut sic tandem
editione Hieronymiana mihi interdiceretur. Et sane si
Clerico nostri praebuissent assensum, prorsus nihil abfuisset,
quin essem miserrimus omnium editorum et scriptorum
hujus temporis.</p>
<p>Tantarum autem irarum dum causam inspicio, non aliam
suspicor praeter susceptam Hieronymi defensionem, et eruditionis
ejusdem exornatum a me tropaeum. Nec magnus
sum in ea re opinator, cum Clericus ipse mecum consentiat,
suam Quaestionem 7 ita exorsus: <em>Jam diximus nullam
nobis controversiam futuram fuisse cum</em> Martianaeo, si
<em>modicas laudes in</em> Hieronymum <em>contulisset.</em> Capitis itaque
causa mihi est quod, Hieronymum ad coelum laudibus levaverim,
et ejus opuscula contra Clericos objurgatores amaverim
<nobr><sub></sub></nobr> defensitare. Sed audiamus oratorem ipsum criminosum
argumenta dicentem criminis mei.</p>
<br> <h4><center>LECTORI S. P. D. JOANNES CLERICUS.</center></h4>
<p>Nemo non laudavit industriam ac eruditionem monachorum
Benedictinorum e congregatione S. Mauri, qui
in Gallia egregias editiones Patrum aliquot Latinorum
et Graecorum emiserunt; nemo non optavit eos, pulcherrimo
instituto pergere Bibliothecas nostras ditare. Placuit
praesertim bonis atque eruditis omnibus, Patres illos
ab iis ita illustratos praefationibus et notis, ut ab omni
contumelia erga recentiores abstinerent; donec <em>Joan.
Martianaeus</em> sodalium suorum aequitatem et prudentiam
minime imitatus coeperit <em>Hieronymum</em> edere, atque in
prooemiis, notisque eruditissimorum virorum et Romanae
Ecclesiae addictorum (ne exceptis quidem sodalibus
Benedictinis) et eorum qui secessionem ab ea Ecclesia
fecerunt, famam lacerare. Tum vero plerique omnes
<nobr><sub></sub></nobr> harum rerum periti atque imperiti, certatim conquesti
sunt acerbitatem nimiam et loco quidem alieno, in viros
doctos effusam; qua usque adeo delectatus est, ut convicia
e primi voluminis prolegomenis resecta, jussu, ut
videtur, praefectorum eruditi ordinis, aliquot post annis,
ira minime placata, reposuerit initio secundi: quod audio
vehementer etiam illis displicere. Ego autem, in quem
nominatim invectus est, et quidem acerrime, nec uno
loco, coepi expendere quid novi haec editio ferret, animadvertique
hominem minime versasse quid ferre recusarent,
quidve valerent humeri. Qua de re admonere
volui hoc opusculo, et rempublicam litterariam et ordinem
Benedictinorum, ut videat ne quid fama sua capiat
detrimenti, si ejusmodi hominem patiatur diutius contaminare
scripta <em>Hieronymi,</em> contumeliosis illis et parum
doctis assumentis. Eadem opera multa de <em>Hieronymo</em>
ipso dixi, ex quibus liquebit male facere eos, qui usque
adeo despicantur prae eo recentiores criticos, ut quasi
caecos illi collatos habeant. Si haec prosint ad confirmanda,
augendaque bonarum sacrarumque adeo litterarum
studia, erit quamobrem gaudeam. Eo certe animo
a me scripta sunt. Sin minus, animi saltem hujus mei me
numquam poenitebit. Vale.</p>
<p>Noluit Clericus noster sine ulla praemunitione orationis
<nobr><sub></sub></nobr> invehi in suum <em>Martianaeum,</em> quem vehementer dolet editorem
fuisse <em>Hieronymi</em> minime parcentem hereticis sanctissimo
doctori semper infensissimis. Verum praetermissis
omnibus quorum Clerici non interest, nec reipublicae litterariae
(quorum non meminit malus dolus, nisi ad suscitandum
pressuram vinculis meis) quid pro se conqueratur
diligentius inspiciamus. <em>Ego autem,</em> inquit, <em>in quem nominatim
invectus est, et quidem acerrime,</em> etc. Fateor, Clerice,
consideratius tecum loqui nolebam, quam tu in Hieronymum
non uno loco invectus es. Tua est acerbitas nimia
verborum meorum, quando quidem eam accepi a
Pentateucho tuo Mosaico, ut lectorem commonui in meis
annotationibus, quas parum doctas vocare studes, quia te
imperitum probant in omnibus. Revolve igitur Commentarium
meum in librum de Nominibus Hebraicis, tom. II
editionis nostrae, ubi haec eadem de te scripta leguntur.
Ex his perspicue apparet, inquam, quam dispar fuerit Hieronymi
diligentia, quam dispar ingenium et studium in rebus
sacris, illi quod nunc ostentant Critici hujus temporis.
Sed cum hoc dixero, invidiae statim me insimulant, aut
amarulenti Scriptoris famam inurunt imperiti, quasi vitium
cum persona mutetur; et quod Clerico impune liceat contra
Hieronymum, mihi pro Hieronymo non liceat adversus
Clericum, novorum sensuum et dogmatum assertorem.
Huic accusationi, si quando evenerit, nihil habeo quod opponam
<nobr><sub></sub></nobr> in hac Apologia, praeter verba sancti Doctoris, cujus
gratia eam suscepi: <em>Veritas,</em> inquit, <em>amara est, rugosae
frontis ac tristis, offenditque correctos . . . . Veritas in nobis
sit et sinceritas, et amaritudo illico consequetur.</em> Ita ille
lib. I adversus Pelagianos.</p>
<p>Inde sunt notae et assumenta mea contumeliosa et parum
docta, quibus contaminavi scripta <em>Hieronymi;</em> inde
acerbitas nimia, quam conqueritur Clericus cum suis imperitis.
At cum tanta sit apud correctos veritatis amaritudo,
quanta nobis erit in mendaciis et contumeliis Joannis Clerici?
Felle profecto amarior mihi semper fuit falsitas, et
omni acerbitate intolerabilior. Haec tamen in Critico nostro
saepius dominatur; nec alium scio Scriptorem qui tot ac
tantis gaudeat mendaciis. <em>Coepi,</em> inquit, <em>expendere quid
novi haec editio ferret, animadvertique hominem minime
versasse, quid ferre recusarent, quidve valerent humeri.</em></p>
<p>At quomodo dicis te expendisse editionem meam, qui
prooemium tomo I praefixum necdum legisti? Aut si expendendo
legisti, quare dissimulas versasse me, quid ferre
recusarent, quidve valerent humeri? Attentius igitur expende
ac perpende verba isthaec prooemii mei: <em>Nobis vero
S. Hieronymi divinam Bibliothecam, antehac ineditam, utilitati
publicae procurandam suscipientibus, tot tantaque incumbunt
</em><nobr><sub></sub></nobr> <em>maximarum rerum momenta, ut magnitudo operis
impositi non solum cervices premat, sed ante sub fasce ruendum
sit, quam levandum. Quis enim non pertimescat,</em> etc.
Vide nunc quanta sint mendacia in ipso limine Quaestionum
tuarum Hieronymianarum, cum manifestum sit versasse
me quid ferre possent humeri; te autem neque id animadvertisse,
neque expendisse, quamvis idipsum Lectori
mendax ingerere non pertimescas.</p>
<p>Sed jam non equidem de te, verum de prudente et aequo
lectore quid dixerim, animadverte: <em>Sed magna nos spes
ista tenet apud aequum lectorem; veniam scilicet nobis facilius
indulgendam, sicubi in rebus sponte sua obscurioribus,
et a nemine adhuc tentatis, illius desiderio non usquequaque
satisfecimus: vel certe si nonnihil aliquando scribentibus
exciderit, quod oculatiores diligentioresque haud effugisset.
Hac exspectatione in primis provocati quaedam emittimus
</em><nobr><sub></sub></nobr> <em>Prolegomena,</em> etc. Haec et similia praefatus in causa aequum
et bonum habebam, ut peccatis meis indulgeres, si aliquid
aequi bonive a Joanne Clerico impetrare potuissem. Nulla
sane apud imperitum spes me tenebat impetrandi veniam,
quia jamdiu audiveram te nimis iracundum in reprehensores,
et in omnem adversarium saevire.</p>
<p>Pergamus tandem, ut ex posteriore prooemii nostri sermone
doceamus, objurgatorem editionis novae mendacem
esse ac imperitum: expendens enim <em>quid novi</em> ferret haec
editio, praeter temeritatem meam et indocta assumenta,
nihil notatu dignum invenit, de quo universam litteratorum
hominum rempublicam ordinemque Benedictinorum
admonere voluerit. At prius est nostrum prooemium admonitione
Joan. Clerici, quia prius antidotum, postea venenum:
novi namque quid ferat editio nostra, generatim
his verbis commonemus tam litterariam rempublicam,
quam ordinem Benedictinorum: <em>Hac exspectatione in primis
provocati quaedam emittimus Prolegomena in elucidationem
divinae hujus S. Hieronymi Bibliothecae, quae ante
nostram aetatem clausa et ignorata bene multa patefaciet;
scriptorum ac librorum errores ab animis removebit; sacrisque
Voluminibus in Latinum, cum e Graeco, tum ex
Hebraeo conversis ab Eusebio Hieronymo, Ecclesiam Christi
ditabit.</em> Dona hujusmodi pro nihilo ducit Clericus noster,
<nobr><sub></sub></nobr> quia nihil aliud habet quod agitet in mente, praeter temeritatem
meam, et acerbitatem in eum effusam. Verum
inter multa maledicta quae in me passim emisit, veritate
tandem superatus, isthaec scribere compulsus est Quaestione
9, pag. 291. Non possum non laudare consilium <em>Martianaei</em>
de edendis <em>Hieronymi</em> versionibus, quemadmodum
exstant in antiquissimis libris sine mutationibus, quae
postea in iis factae sunt, eoque ordine, quo inveniuntur
iisdem in libris, non omissis antiquis distinctionibus, quae
in iis cernuntur. Videmur enim nobis videre eas versiones,
quales e manu <em>Hieronymi</em> prodierunt, aut certe quam minime
fieri potuit, immutatas. Habemus hic confitentem
reum, quem peragere necesse est, ut exsulet tandem e
republica sacra litteraria, et suis etiam sordeat cum imperito
libro Quaestionum Hieronymianarum.</p>
<br> <h4><center>§ UNICUS. <em>De imperitia singulari I quaestionis Joannis
Clerici.</em> </center></h4>
<p>Totam I quaestionem Hieronymianam absolvit Joan. Clericus
in meae eruditionis vituperatione, ut probet peritiam
linguae Latinae, Graecae et Hebraicae defuisse <em>Martianaeo</em> ad
feliciter edendum <em>Hieronymum.</em> Quam longe vero aberraverit
a proposito suo, sequentes responsiones docebunt:
neque enim quod volebat argumentis comprobare potuit,
<nobr><sub></sub></nobr> sed imparem sese ostendit ad judicium ferendum de nova
nostra editione, aptissimum autem ad prodendam propriam
acerbitatem ac imperitiam; cum recte factis pro gratiarum
actionibus convicia reponat, et quae Latine, Graece,
atque Hebraice veritati congruenter a me explicata leguntur,
eadem ipse traducat imperite in mei contemptum.</p>
<p>Primam itaque quaestionem proponit in hujusmodi inscriptione
et epigraphe: <em>Quid postuletur in eo, qui Hieronymum
edere atque illustrare aggrediatur?</em> Cui consequenter
subjungit: Ut quaestioni huic satisfaciamus, ante omnia
duplex auxilii distinguendum est genus; quo instructum
eum esse oportet, qui <em>Hieronymum</em> edere atque
illustrare cum laude velit. Prius liceat externum vocare,
quod situm sit in copia manuscriptorum codicum, cum
quibus editiones antiquiores comparentur, atque expendantur.
Hoc se pulcherrime instructum fuisse dictitat passim
<em>Joannes Martianaeus,</em> qui coepit edere Lutetiae Opera
Hieronymi, quorum primum volumen publicam lucem vidit
anno 1693. Qua in re, fidem ei derogare nolim. Verum
de eo auxilii genere hic agere non constitui, cum non
possim Bibliothecas visere, in quibus manuscripti illi codices
<em>Hieronymi</em> asservantur. Posterius auxilium internum
dici queat, atque ad sex potissimum capita revocari; quorum
primum est, ut non tam <em>Hieronymi,</em> quam veri amans
<nobr><sub></sub></nobr> sit ejus operum editor; secundum, ut sat eruditus Latine
sit, satisque exercitatus in lectione veterum, ut eum
scriptorem probe intelligere possit; tertium, ut sit Graece
doctus, ita ut facile assequatur Graeca admista operibus
<em>Hieronymi,</em> et quae ex ea lingua transtulit cum Graecis
exemplaribus, si necesse sit, contendat: quartum, ut
Hebraicam linguam teneat, sine cujus cognitione judicium
nullum ferre potest de iis, quae de eadem lingua passim
habet <em>Hieronymus:</em> quintum, ut ejus translationem, et
Septuagintaviralem, Graecarumque aliarum recentiorum
Fragmenta, cum Hebraico codice non oscitanter contulerit:
sextum denique, ut tractandis manuscriptis sit assuetus,
exercendisque omnibus periti critici muneribus longo
usu tritus. Si sex hisce dotibus instructus sit editor <em>Hieronymi</em>
Benedictinus monachus, iisque, ut par est, utatur,
erit cur ei omnes, qui eum Scriptorem posthac legent,
<nobr><sub></sub></nobr> gratias habeant atque agant, quod ei recudendo operam
dare voluerit. At si ei desint, ne universus quidem ordo
Benedictinorum, quamquam in eo sunt nunc multi docti
viri, impedire poterit quominus eruditi dicant dolendum tot
manuscriptos codices esse in manibus hominis, qui iis recte
uti nesciat, ac male facere ordinis praefectos, qui curam
edendi <em>Hieronymi</em> non transferant ad alium peritiorem.</p>
<p>De sex hisce dotibus pernecessariis editori operum
S. Hieronymi, Clerico assentiuntur ad unum omnes. Sed
iis criticus editionis novae debet esse instructus aeque ac
editor ipse: et si hujusmodi auxilia in objurgatore nostro
desiderari possunt, planum erit atque manifestum omnibus
studiosis, non <em>Martianaeum</em> editorem, sed <em>Clericum</em>
imperitissimum fuisse criticum editionis ejus. Haec non
longam desiderant orationem, cum in singulis capitibus
nonnulla sufficiant nobis rerum exempla.</p>
<p>I. Implicatus adeo est ac rudis Clericus in exercendo
munere periti critici, ut ignoret in re praesenti quodnam
sit auxilium externum, quodnam autem internum
et insitum. Vocat enim auxilium externum, quod vocare
debuerat in editione operum S. Hieronymi, praecipuum
et internum, copiam videlicet manuscriptorum
<nobr><sub></sub></nobr> codicum, quos editor peritus comparare debet
atque conferre cum libris editis, seu antiquioribus editionibus.
Nam quis nesciat ad restitutionem librorum et instrumentorum
antiquorum, auxilium praecipuum et quasi
interius petendum esse ab auctoritate ac fide vetustiorum
manuscriptorum codicum: peritiam vero editoris adjumentum
esse requisitum quidem, sed tamquam externum minusque
praecipuum? Quod hac ratione velim persuasum
Clerico nostro; veram nempe procurari posse saepius librorum
veterum restitutionem ex sola manuscriptorum
codicum contentione cum editis libris; quam indubitabilem,
absque tali primo auxilio, totus criticorum chorus
procudere non posset, nec consequi conjectura. Discat
proinde ab editore <em>Hieronymi</em> criticus Clericus, quodnam
sit vel internum, vel externum auxilium ad restitutionem
pervetustissimi Scriptoris.</p>
<p>II. Vitium est solemne eorum (inquit Criticus) qui
antiquos scriptores edere aggrediuntur, mirum in modum
scriptores quos edunt extollere, ut eadem opera persuadeant
lectori se utilissimum laborem subiisse, ac esse cur
sibi propterea gratiae agantur. Fatetur postea, non modo
homines e trivio, sed et virum summum <em>Des. Erasmum</em>
praeivisse monacho Benedictino, atque immodicas laudes
<nobr><sub></sub></nobr> in <em>Hieronymum</em> contulisse.</p>
<p>Si vitium est solemne apud editores non amantes veri
rectique extollere quos edunt, scriptores, certe vitium est
solemnius apud aemulos et calumniatores detrahere de
laudibus scriptorum quorum sapientiae fama nequaquam
eos delectat. Verum errans est ac vaga disputatio isthaec
Clerici, quem alibi docui immodica convicia contulisse in
<em>Hieronymum;</em> me vero nec pares adhuc ejus virtutibus
laudes addidisse. Sed ad capita singularia redeamus, et
audiamus quid de Martianaeo loquatur Joannes Clericus.</p>
<p>Secundam dotem, inquit, editoris operum <em>Hieronymi,</em>
si quis quaerat in <em>Martianaei</em> stylo, hoc est, peritiam linguae
Latinae, facile animadvertet bonum virum parum versatum
esse in veterum scriptorum lectione; cum ejus oratio, barbarismis
scatens, nullum plane melioris sermonis Latini
gustum homini inesse ostendat. Ne <em>Hieronymum</em> quidem
ipsum imitatur, nisi in iis quae vitanda potius sunt: quemadmodum
facere solent discipuli, qui vitia praeceptorum,
potius quam virtutes, imitantur. Haec adeo manifesta sunt,
ut <em>Prolegomena, Commentarios</em> ac <em>Notas Martianaei</em> obiter
legentibus illico sese ingerant omnibus, qui non sunt linguae
Latinae prorsus imperiti. At forte dixerit aliquis, in
<nobr><sub></sub></nobr> hujusmodi scriptis minime postulari sermonis elegantiam,
aut puritatem ad normam aevi Augusti exactam. Quod nec
ipse diffiteor, at postulari tamen barbariem, aut gratam
esse nemo dixerit, praesertim ubi ea non aguntur, quae
nonnisi verbis ecclesiasticis exprimi queant . . . . . . Nec dicas
bonum virum stylum elegantiorem esse aspernatum, nec
quicquam praeter perspicuitatem sectatum; lecta enim
quavis pagella, intelliges hominem omni ope niti ut, si
non <em>Ciceronem,</em> at certe <em>Hieronymum</em> imitetur, sed frustra.
Legis tantum <em>Breviarii</em> stylum, locutionibus Hieronymianis
vi in orationem intrusis, subinde incrustatum; sed ita
tamen, ut in eo aedificio multo plus sit luti, quam marmoris.
Deinde infelicem Criticum passim animadvertis, quod
est Latini sermonis non satis intellectui necessarium consectarium.</p>
<p>Totum disputationis criticae caput absque ulla argumentatione
aut exemplis absolvere, non est periti critici; sed
garruli et inepti conviciatoris: generalis enim ac vaga disputatio
de mea imperitia linguae Latinae, urbanus est malevolorum
sermunculus; non demonstratio sermonis barbari
aut <em>Breviarii</em> styli. Potuissem ergo jure meo uti, et
<nobr><sub></sub></nobr> animi perduellis criminationem magna solum voce, nec
alia re probabilem prorsus contemnere: sed reddamus
Clericum inter imperitos linguae Latinae; et orationem
ejus scatentem barbarismis aliquot notemus exemplis.</p>
<p>Ridet nos quaest. 10, pag. 350 et 351, insulsus Criticus,
et in Latinitatem meam his verbis insultare voluit: Quis
non incipiat bene velle eximio illi Scholiastae, qui ejusmodi
hominibus os occludit? nam <em>linguam</em> quidem <em>occludere</em>
quid sit nescio, nisi forte Benedictinus noster, cum
loquitur, soleat linguam ore emittere, quam retrahat claudatque
intra labia, cum taceat. Sed misso joco, qui Tragoediae
non convenit, audiamus reliqua:</p>
<p>Scurrilis ille lepos militis nostri gloriosi magnam prae se
fert imperitiam linguae Latinae. Nescit quid sit <em>occludere
linguam;</em> et dum tragoedias agit in nugis, profitetur se non
legisse Plautum, cujus haec sunt verba in Milite Glorioso,
act. tert., 10:
<br>Quippe si rescivere inimici consilium tuum, tibi,
<br>Tuopte consilio occludunt linguam, et constringunt manus,
<br>Atque eadem quae illis voluisti facere, faciunt tibi.</p>
<p><nobr><sub></sub></nobr> Hic est sermo meus barbarismis scatens, hic stylus Breviarii
mei Plautini, o Clerice, qui jocularium in malum
penitus incidisti, dum occasionem praebes notandi in perpetuum
imperitiam tuam, ac Latinitatis meae excultam
diligentiam; nam si Musae Latine loquerentur, Plautino
sermone loquerentur. Ergo, velis, nolis, constat nunc <em>Martianaeum,</em>
tuum bonum virum, magis esse versatum in veterum
Scriptorum lectione, quam sit Clericus ejusdem
<em>Martianaei</em> hostis ac Criticus calumniator.</p>
<p>Aliud imperitiae suae subministrat argumentum ejusdem
quaestionis 10 pagina 380, dum ait: Cap. XI, 28,
Numerorum, ita Latinus Interpres, narrato afflatu Eldadi
et Medadi, inducit Josuam loquentem: <em>Domine mi, Moyses,
prohibe eos.</em> Scholiastes Anonymus habet ad marginem:
<em>h. Reclude eos.</em> De qua annotatiuncula ita Martianaeus:
<em>Hebraice</em> chelaem, <em>quod Chaldaeus vertit,</em> esarinun,
etc. <em>Nihil igitur obstat, quin Scholion illud vere sit Hieronymianum.</em>
Sola vox <em>recludere,</em> sensu claudendi, debuit
docere Monachum nostrum Scholion non esse <em>Hieronymi,</em>
qui non ita barbare loquebatur, noveratque <em>recludere</em> purius
loquentibus esse <em>aperire.</em> Attamen in versione Scripturae
ea voce sic usus est, quia barbariem vetustioris versionis
<nobr><sub></sub></nobr> ubique non emendavit. Sed in scholio ita non esset
locutus, praesertim cum frequentius significet <em>prohibere,</em>
quam <em>claudere.</em></p>
<p>Dixi aliud subministrari nobis in hoc capitulo argumentum
imperitiae Clericanae; sed intelligo argumentum
genera multa imperitiae et indicia complexum: etenim
imperitia singularis est in qualibet periodo hujusce difficultatis.
1<sup>o</sup> Manifesta est ex eo quod ait, solam vocem <em>recludere,</em>
sensu claudendi, debuisse monachum suum docere,
Scholion non esse <em>Hieronymi:</em> quia verbum illud <em>recludere,</em>
sensu claudendi, vere est Hieronymianum et ipsi maxime
proprium. 2<sup>o</sup> Probari potest de vetustioris Latinae versionis
exemplaribus, aliisque translationibus. 3<sup>o</sup> Evidentissime
demonstrat nullum esse in critico nostro judicium, dum asserit
<em>Hieronymus</em> purius locuturum in scholio quodam et
annotatiuncula, quam in divinarum Scripturarum translatione
Latina. Tria haec mendaciorum et imperitiae genera,
rebus ipsis manifesta nunc facio</p>
<p>Apud Hieronymum usurpatam esse vocem <em>recludere,</em>
sensu claudendi, non solum in translatione Scripturae, sed
in praefationibus suis et Commentariis, consequentia probant
testimonia. Praefatione in Danielis prophetae versionem
<nobr><sub></sub></nobr> ex Hebraeo, haec habet Hieronymus: <em>Denique et ego
adolescentulus, post Quintiliani et Tullii lectionem et flores
rhetoricos, cum me in linguae hujus pistrinum reclusissem,
et multo sudore,</em> etc. Commentariorum libro VI, in cap.
XXIX Jeremiae: <em>Cujus officium est discernendi inter prophetas,
qui Spiritu sancto loquantur, qui contrario: et recludi
jubeatur in carcerem, ut mendacii sui poenas luat; et populum
ultra supplantare desistat.</em> Et iterum post pauca: <em>Cur
ausus sit propheta scribere veritatem, et cupit eum recludi
carcere, ne loquatur.</em> Deinde in cap. XXXII: <em>Quod nequaquam
eum in carcere, sed in vestibulo recludi jusserit carceris.</em>
Libro quoque I Commentariorum in Abacuc prophetae
caput I: <em>Et gentes multae lassatae sunt eo tempore quo Vespasiani
et Titi circumdata est exercitibus, et ad diem solemnem
Paschae venientes, urbe quasi carcere sunt reclusi: et
fame et penuria defecerunt.</em> Videat nunc Clericus noster,
an vox <em>recludere</em> docere me debuerit scholion supra positum
non esse <em>Hieronymi;</em> et si in re litteraria potest erubescere,
pudeat ipsum propriae imperitiae, quod rudis adeo
fuerit in veterum scriptorum lectione, ut nescierit verbum
<em>recludere</em> usurpatum etiam esse apud Justinum lib. I:
<nobr><sub></sub></nobr> <em>Orthanes,</em> inquit, <em>per internuntios quaerit a filia, quae inter
regias peltices erat, an Cyri regis filius rex esset. At illa
nec se scire, nec ex alia posse cognoscere, quia singulae
separatim recludantur.</em></p>
<p>Secundum imperitiae magnum et imprudens mendacium
existit in verbis Clerici affirmantis Hieronymum in sua
versione Scripturae usurpasse vocem <em>recludere,</em> sensu claudendi,
quia barbariem vetustioris versionis ubique non
emendavit. Sed quomodo audet affirmare Criticus noster
barbariem illi praejudicatam vocis, <em>recludere,</em> non emendatam
remansisse in antiqua Latina versione, ex altera vetustiori
translatione, cum nullum exemplar hujusmodi
vetustioris versionis nec penes se habuerit, nec uspiam
videre potuerit et considerare? Parum est quod dixi; adeo
mendax, adeo imperitus fuit, ut locutiones Hieronymianae
versionis ex Hebraeo non contenderit neque compararit
cum vetustiori Latina e LXX Interpretibus prognata.</p>
<p>Quisquis enim unicum libri Levitici decimum tertium
perlegerit capitulum (quae res non est operosa, nec hominis
perdiligentis), persuasum ipsi erit illico vocem <em>recludere</em>
non esse Interpretis Anonymi Latini et vetustioris,
sed S. Hieronymi vertentis ex Hebraeo. Ubi enim versio
nostra retinet verbum <em>recludet:</em> ibidem LXX translatio
<nobr><sub></sub></nobr> retinet vocem Graecam <b>ἀφοριεῖ,</b> id est, <em>segregabit.</em> Sic versu
4 mox recitati capituli, et consequenter versu 5, 11, 21,
26, 31, 50 et 54. Vocem itaque Graecam <b>ἀφοριεῖ</b> cum nequeat
Latine reddi <em>recludet,</em> etiam apud imperitissimos hominum
clericos, consectarium est numquam lectam fuisse in
vetustiori versione Latina e Graecis verbis expressa, et
ab Hieronymo emendata, si ita placet imperitis.</p>
<p>Deinde multi interpretes Latini utuntur cum Hieronymo
voce <em>recludere,</em> sensu claudendi. Ita Pagninus et Arias
Montanus, Latinus interpres Chaldaeus, et nonnumquam
Syrus quoque Latinus. Quos omnes si voluerit Clericus
Latinae linguae imperitos dicere, non mirum mihi fuerit,
quod Scholiasten Canonis Hebraei putidum et barbarum
saepius appellarit. Haec interim de voce <em>recludere</em> barbara
apud Clericum, usitata tamen et usurpata apud Justinum
historiographum, Hieronymum et alios Interpretes pure
loquentes.</p>
<p>Tertium imperitiae ejusdem conviciatoris argumentum
sumimus ab ultima parte praecedentis difficultatis, ubi
docere nos gestit, Hieronymum in versione quidem sua
usum fuisse voce <em>recludere,</em> qua non uteretur tamen in
aliquo scholio, seu annotatiuncula marginali. Ex quo intelligimus
<nobr><sub></sub></nobr> quantum sit et exquisitum judicium critici nostri,
qui desideret eloquentiam Latini sermonis in scholiis marginalibus,
in opere autem versionis perfecto eamdem eloquentiam
non requirat. Quod quam sit absonum a consuetudine
virorum doctorum, et abhorreat ab officio Interpretis
optimi, Hieronymus ipse docere poterat Clericum, si ejus
opuscula attentius legisset.</p>
<p>Audiant igitur studiosi omnes, non criticum nullius
judicii, sed sanctum doctorem hunc in modum praecepta
tradentem Latinae versionis, epist. ad Sunn. et Fretell. <em>In
eodem,</em> inquit, <em>in</em> Valle Lacrymarum. <em>Pro quo dicitis in
Graeco scriptum esse</em> <b>κλαυθμῶνος,</b> <em>id est,</em> plorationis. <em>Sed sive
ploratum, sive planctum, sive fletum, sive lacrymas dixerimus,
unus est sensus. Et nos hoc sequimur, ut ubi nulla est
de sensu mutatio, Latini sermonis elegantiam conservemus.</em>
Et infra in eadem epistola. <em>Eadem igitur interpretandi
sequenda est regula, quam saepe diximus, ut ubi non sit
damnum in sensu, linguae in quam transferimus</em> <b>εὐφωνία</b> <em>et
proprietas conservetur.</em> Si ei praecepto paruisset Clericus
noster criticus, non absurde peccasset et pueriliter, monens
Hieronymum barbarismis scatere in versione Scripturae:
in scholiis autem et annotationibus, Latini sermonis elegantiam
<nobr><sub></sub></nobr> conservasse.</p>
<p>Frigidum alterum adversus Latinitatem meam procudit
argumentum, quod ego praepostero ordine hic replico,
cum scriptum legatur pag. 379 et 380 ante praecedens jam
confutatum: sed barbarismos styli mei malui diluere, antequam
tricarum Grammaticalium disceptationibus implicarer.
Objicit itaque Clericus monitum Cassiodori de Orthographia
Antiquorum libros describentium, et monita monitis
copulat effuse in nos exsultans his verbis: Si ei praecepto
paruisset monachus noster Benedictinus, aut putidus ille
scholiastes, quem quasi Hieronymum nobis obtrudere
initio conatus est, uterque non peccasset pueriliter ad cap.
VI, 8, Numerorum. Scripserat Hieronymus: <em>Omnis dies
separationis suae sanctus erit Domino.</em> Scholiastes quidem
barbarus, qui nescivit <em>omnis</em> esse accusativi casus, aeque
ac <em>dies,</em> ad marginem notavit, esse in Hebraeo <em>omnibus
diebus,</em> quasi aliud significaretur vocibus <em>omnis dies!</em> Politissimus
vero monachus simile eruditionis suae specimen
hic edit, cum in ima pagina haec habeat; <em>Manuscripti libri
hunc versiculum duobus vel tribus modis legunt. Plures sic
habent.</em> Omnes dies separationis suae, etc. <em>Alii vero:</em> Omnis
<nobr><sub></sub></nobr> dies separationis, etc. <em>Regius denique legit cum vulgata
Latina:</em> Omnibus diebus separationis, etc. <em>Variantes autem
hujusmodi lectiones complectitur Canon Hebraicae veritatis.</em>
Quasi vero essent hae variae lectiones, cum ultima sit mera
depravatio, secunda vero et prima prorsus eadem. Adeat
hac de re Editor Hieronymi virum, quo a multis annis
Romana purpura doctiorem non induit, <em>Henricum</em> intelligo
<em>Norisium,</em> Dissert. 4, ad Cenotaphia Pisana, cap. 3, unde
discet accusativos plurales tertiae declinationis, quorum
genitivus pluralis in IUM desinit, promiscue terminatos in
ES, EIS et IS.</p>
<p>Scriptoris effuse petulantis verba sunt isthaec, in quibus
multa imperitiae suae specimina nobis edidit. Putidos nos
et barbaros habet, quia variantes lectiones, quae vere variae
sunt ac diversae in versiculo octavo capitis sexti Numerorum
annotavimus. Sed ut ordine suo decurrat nostra confutatio
ad fidem librorum, meminerit lector studiosus
annotationum mearum in divinam Bibliothecam sancti Hieronymi,
hujus maxime cap. I Josue, 14: <em>Vos autem transite
armati ante fratres vestros, omnes fortes manu,</em> etc. Monebam
enim ante annos plurimos prudentem et curiosum
lectorem, de varietate hujusmodi lectionis, et dicebam:
<em>Septuaginta legunt in singulari,</em> omnis fortis manu: <em>quod
</em><nobr><sub></sub></nobr> <em>Canon Hebraicae veritatis; ms. Bibliorum codex Regius, et
unus Corbeiensis, imitantur: etsi in mss.</em> omnis, <em>et</em> fortis,
<em>facile scribi potuit, pro</em> omnes <em>et</em> fortes, <em>quia Veteres</em> I <em>pro</em>
E <em>scribebant saepius.</em></p>
<p>Id a me scriptum legebatur septem annis ante editum
librum QQ. Hieronym. Unde isthaec commemoratio quasi
exprobatio est Clerici immemoris beneficii. Docueram
enim eum et variantes Scripturae lectiones et Orthographiam
Antiquorum, quam ego non ex monito Cassiodori,
sed e quotidiana lectione et usu perpetuo mss. codicum
vetustissimorum apprime fueram edoctus. Imperite igitur
et pueriliter adire nos jubet magistrum purpuratum Grammaticae,
cum ante monitum ejus magistri in hac parte fuerimus
omnium sapientium et insipientium.</p>
<p>De varietate autem lectionis versiculi Numerorum quid
dicam? Condoctior sum quam noster in republica litteraria
comicus, qui concentum ignorat omnium editorum Scripturae
sacrae. Adeat igitur hac de re criticus Clericus <em>Biblia
Polyglotta</em> Briani Waltoni; adeat Thomae James <em>Bellum
Papale,</em> unde discet <em>omnes dies, omnis dies, omnibus diebus,</em>
varias esse lectiones; et quidem majoris momenti, quam
sint permultae a docto Waltonio collectae de manuscripto
<nobr><sub></sub></nobr> Alexandrino codice. Neque vero necesse est, ut varia sit
aliqua lectio, sensum variari semper; modo diversis verbis
fuerit concepta et explicata. Sic in Polyglotiis ad versum 14
capituli I Gen. notatur haec varia lectio Graeca, <b>εἰς φαῦσιν ἑπὶ τῆς γῆς;</b> et in ms. Alex., <b>εἰς φαῦσιν τῆς γῆς,</b> <em>ad illuminationem
super terram;</em> et, <em>ad illuminationem terrae.</em> Capite quoque
tertio, v. 9, <b>ἐν μέσῳ τοῦ παραδείσου;</b> ms. Alex., <b>ἐν μέσῳ τῷ παραδείσῳ,</b>
id est, <em>in medio paradisi;</em> et <em>in medio paradiso.</em> Vociferetur
nunc Clericus putidum esse scholiasten et Criticum
infelicem, qui hujusmodi lectiones varias annotavit in
Graecis; aut si aliquando resipiscere voluerit, veniam precetur
insignis temeritatis, propriae imperitiae, et insitae
cupiditatis carpendi caeteros omnes scriptores.</p>
<p>At quis non miretur aestum critici nostri affirmantis,
<em>Omnibus diebus separationis suae sanctus erit Domino,</em>
meram esse depravationem versiculi 7 cap. VI libri Numerorum?
Nusquam tuta fuit in Joanne Clerico fides; sed
nunc fidei perfidum se probat omnibus; cum audeat nimia
confidentia asserere lectionem omnium purissimam et
integerrimam, meram esse depravationem. Consulat itaque
lector prudens ac religiosus hunc Scripturae versiculum in
libris authenticis, et mirabilem inveniet concentum in contextu
<nobr><sub></sub></nobr> sacro, et in cunctis sacris Interpretibus. Hebraeus
enim legit hoc modo: <em>Omnibus diebus Nazaraeatus sui
sanctus ipse Domino.</em> LXX Interpretes: <em>Omnibus diebus
voti sui sanctus erit Domino.</em> Chaldaeus: <em>Cunctis diebus quibus
fuerit Nazaraeus,</em> etc. Textus et versio Samaritanorum:
<em>Omnibus diebus Nazaraeatus sui,</em> etc. Syrus interpres:
<em>Omnibus diebus abstinentiae suae sanctus est Domino:</em> similiter
et Arabs. Vulgata denique cum caeteris, <em>Omnibus
diebus separationis suae,</em> etc. Hunc Scripturae et interpretum
omnium concentum vocat Joann. Clericus <em>meram
depravationem.</em> Judicium ergo hujus rei penes sit oculos
virorum doctorum et Christianorum.</p>
<p>Jam si talione vellem remordere Latinitatem Joannis
Clerici, quantam hujus linguae imperitiam ex ejus opusculis
merito redigerem? Sed quas partes mihi sumpsissem,
eas praeoccupavit responsio Critica Scriptoris eruditi, qui
multam segetem barbarismorum et soloecismorum, id est,
peccata et vitia critici nostri collegit de pulvere Harmoniae
ejusdem Evangelicae. Ad Patrem igitur <em>Lepineul</em> ire jubeo
<em>Joan. Clericum,</em> ut sermonis Latini gustum hauriat potius
ab optimo Grammatico, quam stylum barbariei plenum
<nobr><sub></sub></nobr> more solito consectetur, veniamque petens in praeteritum,
unum illud praecipue roget: num pure loquenti excidere
possit haec Latina phrasis, <em>Legis tantum Breviarii stylum?</em>
ex qua locutione laudem sibi parere, <em>Martianaeo</em> autem
imperitiae famam inurere voluit.</p>
<p>III. Postquam Latinitatis meae diligentiam expugnare
tentavit criticus imperitus, Graecanicam similiter peritiam,
qualiscumque sit in me, nullam esse sibi persuasit, cunctisque
suadere conatur consequenti verborum serie:
Tertium, in edendo <em>Hieronymo,</em> subsidium petendum ex
Graeca lingua, ex qua multa passim aspersit, et multa etiam
transtulit. Haec vero neque satis intelligi possunt, neque
virgula censoria ubi opus est notari, nisi ab homine ita ejus
linguae perito, ut subinde Lexici auxilio non indigeat.
Quam linguae peritiam minime profecto assecuti ii videntur,
qui verterunt <b>ἀντὶ φοινίκων τὰ βαΐα σύρουσι,</b> <em>coram palmis
ramos palmae trahunt,</em> ut obiter monuimus Artis Criticae,
part. III, sect. 1, cap. 13, n. 25. Sed et alia multa posthac
clariora rei indicia in lucem proferemus.</p>
<p>Ipse quidem <em>Hieronymus,</em> ut demonstrabimus, ubi ad
eam quaestionem deventum fuerit, Graecae linguae peritus
non fuit; at ejus lapsus deprehendi nequeunt, nisi a peritiore;
quod tamen ab ejus Interprete fieri necesse est, et
<nobr><sub></sub></nobr> interdum in apertioribus nonnullis peccatis, ne quid dissimulem,
factum est a <em>Martianaeo,</em> sed multo frequentius
factum oportuit.</p>
<p>Ex peritia autem cum Latinae, tum Graecae linguae
lectioneque optimorum Scriptorum, quas postulari contendimus
ab editore ac illustratore <em>Hieronymi,</em> constat eruditio
illa philologica, quam <em>Erasmus</em> ei prorsus necessariam
esse judicavit. Quare merito existimavit sibi excusandum
esse, quod ab humanioribus litteris nondum satis paratus
primum aggressus esset Hieronymianas epistolas illustrare . . .
Haec diligenter <em>Martianaeo</em> expendenda fuerunt;
quamvis enim studio <em>Erasmi,</em> ne de <em>Mariano Victorio</em> loquar
expurgatum acceperit <em>Hieronymum</em> innumeris vitiis,
quoniam tamen utriusque laborem ad priscos codices exigere
aggressus est, et de utroque judex sedere, non multo
minus eruditione critica instructum prius esse eum oportuit,
quam <em>Erasmum.</em> Quod, ut opinor, perpauci sibi
persuadebunt, qui praefationes, commentarios et notas
hominis legerint.</p>
<p>Nullum hoc loco exemplum imperitiae meae objicit Clericus,
praeter verba Graeca <b>ἀντὶ φοινίκων,</b> etc., quae satis docte
interpretata ei nequaquam videntur. De qua iterum indocta
<nobr><sub></sub></nobr> interpretatione monet nos Quaest. 9, pag. 318. Paulo
post, inquit, observat <em>Martianaeus</em> inserta fuisse verbis
Hieronymi haec Graeca, <b>ἀντὶ φοινίκων τὰ βαΐα σύρουσι,</b> quae perabsurde
vertit, <em>coram palmis ramos palmae trahunt,</em> cum
debuerint verti <em>pro dactylis ramos palmae trahentibus,</em> ut
ostendimus dudum <em>Artis Criticae</em> part. III, sect. I, cap. 13.</p>
<p>Scire vix potuissem, quae sit illa <em>Ars Critica</em> acerbi
Recitatoris Clerici, nisi Parisinum Litteratorum <em>Diarium</em>
ante paucos menses perlegissem, et in eo dissertationem
Domini <em>Carel,</em> qui verba Graeca mss. nostrorum tertius
restituere conatur; sed conjecturis suis tantummodo, non
veterum librorum fide auctoritateque. De versione igitur
perabsurda Graecorum verborum in Arte Critica Clerici,
haec habet D. <em>Carel</em> in Diario Gallico: On convient avec
M. le Clerc, que le mot grec <b>φοίνιξ</b> signifie également le
<em>palmier</em> et les <em>dattes</em> qui en sont le fruit; mais il n'en est
pas de même du verbe <b>σύρειν,</b> qui ne signifie jamais <em>vellere</em> ou
<em>decerpere,</em> comme M. le Clerc le traduit, mais toujours
<em>trahere.</em> De plus, la suite du discours de S. Jérôme ne
permet pas de donner à ces paroles le sens que M. le
Clerc leur donne. S. Jérôme veut détourner son ami
Sophronius de traduire en Grec, et pour les Grecs, la
<nobr><sub></sub></nobr> version latine des Psaumes qu'il venait de faire sur l'Hébreu,
parce que ce serait faire une chose inutile; ce
serait porter du bois à la forêt, <em>in silvam ligna ferre;</em>
ce serait donner une version grecque aux Grecs qui en
avaient déjà plusieurs autres qu'ils estimaient avec raison:
en un mot, ce serait, dit S. Jérôme, faire connaître
mon ignorance aux savants de cette nation, en leur donnant
moyen de comparer ma version avec celles qu'ils
ont déjà, <em>Et doctissimos quoque viros testes imperitiae meae
facere volueris.</em> S. Jérôme ne peut donc pas en cet
endroit, comparer sa version aux fruits, et celles des
Grecs à des branches stériles; ce serait dire tout le contraire
de ce qu'il prétend, et tomber dans une contradiction
manifeste.</p>
<p>Ita de Arte Critica Joannis Clerici si ego scripsissem,
non illico assensum verbis meis praebuissent eruditi omnes,
saltem aemuli mei: verum quis fidem non habebit viro
<nobr><sub></sub></nobr> erudito, qui verba Graeca et verborum Clericanam versionem
inspexit ac expendit? Liquet itaque ex ejus observatione,
Joan. Clericum imperitum esse linguae Graecae, cum
verbum <b>σύρειν</b> sit interpretatus <em>vellere</em> et <em>decerpere.</em> Deinde
exploratum nobis est atque manifestum ex eadem observatione
Domini <em>Carel,</em> tantam esse in Clerico mentis caecitatem,
ut non modo absurde interpretetur verba inserta Hieronymianis;
sed ipsum etiam Hieronymum absurdissimum faciat
ac parum sibi constantem virum.</p>
<p>Nunc veniamus ad objectationem critici nostri, qui propriae
imperitiae ac stultitiae famam mihi inurere voluit in
eorumdem verborum Graecorum interpretatione. Sed hujus
rei judicium habendum est ex meae annotationis verbis,
non ab imperito scriptore qui simultatem exercet. Hic
igitur est contextus praefationis Hieronymi ad Sophronium
suum, tom. I, col. 837 et 838:</p>
<br> <h4><center>QUOD OPUSCULUM MEUM, SI IN GRAECUM (UT POLLICERIS)
TRANSTULERIS, ET IMPERITIAE MEAE DOCTISSIMOS QUOQUE TESTES
FACERE VOLUERIS, DICAM TIBI ILLUD HORATIANUM: IN SILVAM
NE LIGNA FERAS, etc.</center></h4>
 <h4><center>
<em>Annotatio nostra.</em> </center></h4>
<p><nobr><sub></sub></nobr> Addunt hoc loco vetustiora exemplaria quasdam Graecas
voces e quibus nullum sensum elicere potui: <b>ΑΝΤΙΦΑΟΝΙΚΩΝ ΤΟΒΑΙΑ ϹΥΡΟΥϹΙΝ:</b> nisi legendum sit, <b>ἀντὶ φοινίκων τὰ βαΐα σύρουσι,</b> id est, <em>coram palmis ramos palmae trahunt.</em>
Sensus est, si opusculum meum in Graecum transtuleris,
et imperitiae meae doctissimos viros testes facere volueris,
non secus facies quam illi qui ante arbores ramusculos afferunt;
unde merito dicam tibi illud Horatianum: <em>In silvam
ne ligna feras.</em> Haec quantumvis sibi cohaerere videantur,
non mihi multum arrident; tum quod sententia
perfecta sit absque his Graecis verbis, tum quia reperiuntur
codices mss. in quibus absunt hujusmodi voces: talis
est Sorbonicus, talis est Vaticanus num. 344. Denique nec
Erasmus, nec Marianus proverbii istius Graeci meminere
in suis editionibus: nescio an rei difficultate victi, an
potius defectu vetustiorum exemplariorum mss. quibus nos
abundamus, manifesto satis numine.</p>
<p>Lectorem aequum et prudentem rogatum velim, ut ad
praecepta Artis criticae perpendat haec mea verba, videatque
an Clericus noster veterum et Recentiorum judex
subtilis sit et callidus. Certe confidenter dicam, cunctasque
Grammaticorum leges et lexica Graeca citabo universa,
<nobr><sub></sub></nobr> ad probationem versionis meae, <em>coram palmis ramos palmae
trahunt;</em> <b>ἀντὶ</b> enim Graece sive <b>ἄντα,</b> Latine est <em>coram, contra,
e regione,</em> <b>ἄντα ἰδὼν,</b> <em>ob oculos intuitus, contra respiciens;</em>
<b>ἀντία δέσποινης φάσθαι,</b> <em>coram domina alloqui.</em> Sic igitur <b>ἀντὶ φοινίκων,</b> erit Latine <em>e regione, coram, contra, ex adverso.</em>
<b>Τὰ βαΐα,</b> <em>ramos palmarum</em> significare Evangelium quoque
docet. <b>Σύρουσι</b> denique apud Grammaticos omnes tertia persona
est pluralis verbi <b>σύρω,</b> <em>traho;</em> uti potest esse tertia
dativi casus, <b>σύρουσι</b> <em>trahunt,</em> et <em>trahentibus.</em> Ubi est ergo
imperitia linguae Graecae quam mihi Clericus objiciebat?
Jam si ad sensum attendamus Hieronymiani contextus,
quid magis congruit illi Horatiano <em>In silvam ne ligna feras,</em>
quam istud <em>coram palmis ne trahas ramusculos</em> <small>[Note: <nobr><sub></sub></nobr> <em>Errant, ac se misere tota hac disceptatione discruciant,
Martianaeus, Clericus, Carelius. Quo pacto restituenda
lectio sit, reponentes</em> <b>ἀντιφιλονεικῶν τοῖς κατασύρουσιν,</b> <em>quod est,</em>
<nobr><sub></sub></nobr> detrahentes, contentione instituta, <em>refellere, suo nos loco
ostendemus.</em>]</small>? Restat
itaque ut Critico nostro respondeam, Ut ut tu es, item
censes omnes esse. Gradiens namque stultus in via, omnes
alios stultos existimat et imperitos.</p>
<p>Sic quoque pag. 460 coarguit editionem nostram, dicens.
Secunda epistola est ad monachum <em>Evangelum,</em>
non <em>Evangelium; Evangelius</em> enim non dicitur, sed <em>Evangelus,</em>
prout analogia postulat, ut et usus . . . . Attamen
<em>Martianaeus,</em> pro solita sua sagacitate grammaticaeque
peritia, inusitatum usitato, analogiae contrarium ei consentaneo
<nobr><sub></sub></nobr> praetulit in hujus epistolae titulo, cum utrumque legeretur
in mss. Qua in re, non minus peccavit, quandoquidem
electio ex ejus arbitratu pendebat, quam qui
fingunt ipsi nomina Graeca contra linguae analogiam . . . . In
interpretatione vocis <b>φιλεγκλήμων,</b> qua utitur <em>Hieronymus</em>
initio hujus epistolae felicior non est; eam enim vertit
<em>amatorem querelarum,</em> sive <em>querulum, eo quod praebeat occasionem
querelarum et controversiae,</em> cum <b>ἐγκαλεῖν</b> sit <em>accusare</em>
et <b>φιλεγκλήμων</b> dicatur <em>amans accusationum.</em> Ac sane
Hieronymus agens de <em>periculoso,</em> ut loquitur, <em>tractatu</em>
eum, quamquam satis dure (nam vox de homine tantum
carpendi nimio studio laborante dicitur) <b>φιλεγκλήμονα</b> vocat,
quasi quaestionem, cujus solutio facile in erroris accusationem
incurrat.</p>
<p>In hac quaestione si non vocis et nominis <em>Clerici</em> habemus
analogiam, ingenii tamen ejus expressam tenemus ab
ipso similitudinem et subitam imaginem; est enim suo
<nobr><sub></sub></nobr> sensu vere <b>φιλεγκλήμων,</b> <em>amans accusationum;</em> et quidem
<em>falsarum,</em> ut liquet ex praesenti capitulo. Nam cum debuisset
gratias referre novae editioni propter restitutam
vocem genuinam et nomen <em>Evangelii</em> sive <em>Evangeli,</em> et
sublatum nomen <em>Evagrii</em> veterum editionum, subito immemor
beneficii ad convicia et mei accusationem descendit,
quasi praetulerim inusitatum nomen <em>Evangelius</em> usitato
<em>Evangelus.</em> Quam accusationem confutat prolegomenon
posterius nostrum in tom. II editionis novae, ubi haec scripta
leguntur: <em>Epistolam ad Evangelum, sive Evangelium dedit
idem sanctus Doctor,</em> etc. <em>Ergo eodem tempore epistolam ad
Evangelum scribebat Hieronymus.</em> In margine quoque hunc
habet titulum: <em>Epistola ad Evangelum.</em> Denique in ordine
chronologico epistolarum II tomi sic eam epistolam inscripsi
ad num. 17: <em>Epistola ad Evangelum, de Melchisedec.</em>
Hoccine est praeferre nomen <em>Evangelius</em> inusitatum
nomini usitato <em>Evangelus?</em> Hic etiam questus est Clericus!
queritur equidem <b>φιλεγκλήμων</b> noster, quod nomen suum interpretatus
sim <em>querulum,</em> sive <em>amatorem querelarum;</em>
magis illi arridet <em>amans accusationum</em> cum propter ingenium
proprium, tum propter imperitiam Graeci sermonis,
quam illi excutere necesse est ex Lexico Scapulae, pag.
730: <b>Φιλεγκλήμων,</b> <em>amator querelarum, querulus; item delator,
</em><nobr><sub></sub></nobr> <em>quadruplator.</em> Liceat mihi cum talibus lexicographis imperite
Graecorum verba interpretari: Clericus solus sibi
sapiat et peritissimus videatur. Sed de Graecis quaestionibus
hactenus, ad Hebraicas veniamus.</p>
<p>IV. Quartum, necesse est editorem ac Illustratorem
<em>Hieronymi</em> linguae Hebraicae peritum esse; quod duplici
labore est comparandum. Prior est situs in accurata cognitione
grammaticae hodiernae, et rationis qua cum Rabbini,
tum recentiores alii interpretes vetus Testamentum
explicare solent. Posterior in examine ejusdem linguae
collatae cum linguis vicinorum Syrorum, Chaldaeorum,
Arabum, immo etiam remotiorum Aethiopum; ex qua collatione
non dubia lux affulget multis Scripturae sacrae
locis . . . . Sine duplici hoc labore, de translationibus veteribus,
adeoque de Hieronymiana judicare satis recte non
possumus. Utroque quidem hoc subsidio destitutus fuit
<em>Erasmus,</em> et de posteriore ne cogitavit quidem, ut nec
quisquam ejus aequalium, prius vero aliena opera supplevit,
ut ipse in Epistola ad archiepiscopum Cantuariensem
candide fatetur. <em>Graeca,</em> inquit, <em>quae vel omissa fuerunt,
vel perperam addita, restituimus, quod idem fecimus et
in Hebraicis; verum hac sane in parte, quod minus nostro
</em><nobr><sub></sub></nobr> <em>Marte poteramus, aliorum suppetiis praestitimus, praecipue
fratrum Amerbachiorum, quorum quidem auxilio libenter
sum usus, quod Hebraeorum litteras degastassem verius,
quam didicissem.</em> At horum opera factum est, ut omnia
temere exigerentur ad rationem legendi Massoretharum,
characteribusque Hebraicis scriberentur, quae Latinis scripserat
aliter <em>Hieronymus:</em> quasi mendosum esset quidquid
a Massorethica lectione dissentiebat. Peccatum hoc
recte a <em>Martianaeo</em> passim notatum et emendatum est, quod
aeque libenter profiteor, ac ea noto quae minus recte ab
eo facta videntur. Verum Grammaticae Hebraicae ea cognitione
imbutus est, ut minus accuratis locutionibus Hieronymi,
in errores abducatur vix condonandos; ut cum censet
voces Hebraicas incipere a vocalibus, ac diphthongis,
ex loco Hieronymi perperam intellecto <strong>(ad lib. de Nominibus
Hebraicis col. 40)</strong>. Idem etiam non semel invehitur
(<em>in Comment. ad eumdem librum</em>) in eos qui Hebraicis
vocibus significatus fuisse censent nunc nobis ignotos; nec
proinde damnandos Interpretes veteres, cum aliter verba
vertunt quam nunc solemus. Quod tamen usque adeo verum
est, atque ita demonstratum a viris doctis, ut ab harum
litterarum perito in dubium amplius nequeat revocari.
Exempli causa. Pro <em>Philisthaeis</em> LXX interpretes
<nobr><sub></sub></nobr> saepe habent <b>ἀλλοφύλους,</b> quod legere etiam est in lexico
Graeco Nominum Hebraicorum. Rationem hujusce translationis
cum non intelligerent ii, a quibus translata sunt
nomina Hebraica, seu <em>Hieronymo</em> antiquiores, seu ipse
<em>Hieronymus,</em> ad nescio quas alias coactas ac contortas etymologias
confugerunt; dum vertunt <em>cadentes, sive ruina
poculi,</em> aut <em>cadentes potione,</em> aut <em>ceciderunt duo,</em> quasi deducendum
esset ex naphal, <em>cecidit,</em> et schathah,
<em>bibit,</em> aut schthajim, <em>duo.</em> At nos alibi ostendimus
ex Aethiopica lingua petendam versionis rationem. Sed et
alia ejus rei exempla postea proferemus.</p>
<p>Multiplici hic, ut alibi, errore vagatur acimus Clerici. 1<sup>o</sup>
Censet cognitionem accuratam Grammaticae Hebraicae hodiernae
pernecessariam esse ad restitutionem Hebraicorum
verborum, quae passim admiscet Hieronymus: et paulo
post candide fatetur verba Hebraica in Operibus Hieronymi
fuisse penitus depravata, quia fratres Amerbachii
cum caeteris quorum opera usus est Erasmus, temere exegerant
<nobr><sub></sub></nobr> omnia ad rationem legendi Massoretharum, id est,
ad accuratam cognitionem grammaticae Hebraicae hodiernae,
quae tota pendet ex punctis vocalibus, mutatione
punctorum, et notis criticis eorumdem Massoretharum.
Hinc videat studiosus lector, quam fidem habere debeat
Critico usque adeo sibi parum constanti, ut evertat propria
manu in eadem observatione, quod conatur astruere.
2<sup>o</sup> Confitetur peccata editionis Erasmianae a Martianaeo
<em>passim</em> fuisse notata et emendata, cum dicere debuisset
<em>semper et ubique:</em> nullum est enim verbum Hebraicum in
operibus universis S. Hieronymi, quod ego non emendaverim
ac restituerim ad fidem quamplurium vetustissimorum
codicum manuscriptorum; et licet in hac parte
minae criticorum impenderent, ego succurri tamen et subivi.
Mihi itaque gratias ago, quod tantam restitutionem
in operibus S. Hieronymi procurare potuerim, in gratiis
aemulorum meorum ac multorum imperitorum. 3<sup>o</sup> Objicit
Clericus noster errores minime condonandos, in quos abducor
minus accuratis locutionibus Hieronymi, id est,
cum censeo voces Hebraicas incipere a vocalibus, ac
diphthongis propter locum Hieronymi perperam intellectum
col. 40, tom. II. De hoc loco jam supra dictum est,
ubi de Hebraica eruditione Hieronymi disputavimus. Sed
<nobr><sub></sub></nobr> miror criticum nostrum adhuc ignorantem aeque veterum,
ac recentiorum grammaticorum regulas, quibus evidentissime
probare possumus multa verba Hebraica incipere
a vocalibus. Nam ex veteribus Hebraeis grammaticis haec
apud Hieronymum leguntur lib. de Nominibus Hebraicis,
ad <em>Gomorrhae</em> nomen: <em>Sciendum, quod G litteram in Hebraico
non habet, sed scribitur per vocalem</em> ain <small>[Note: <nobr><sub></sub></nobr> <em>Improprie dici vocales apud Hebraeos</em> esse <em>litteras, ad laudata Hieronymi testimonia ostendimus.</em>]</small>. Incipiebat
igitur hoc nomen a vocali, non vero a littera consonanti,
, <em>Omorrha.</em> De diphthongis non minor est
consensus apud Graecos et Hieronymum, in vocibus quatuor,
<em>Hiram, Histob, Hiras,</em> et <em>Hisboseth,</em> de quibus idem
Hieronymus: <em>Idcirco cum aspiratione haec nomina posuimus;
quia et apud Graecos et apud Hebraeos per diphthongum
scribuntur.</em> Recentiores vero Grammatici nonne
saepius scribunt <em>vav scourec,</em> id est, vocalem sive diphthongum
<em>u</em> vel <em>ou?</em> Verbi gratia, Gen. I, 10, <em>oulmicveh,</em>
et <em>congregationem aquarum</em> scilicet, <em>vocavit maria.</em> Utque
doceam multa Clericum praecepta Grammaticae hodiernae,
audiat <em>Thom. Dufour</em> cap. 2, de Lectione, pag. 14: <em>Denique
legitur</em> (scheva) <em>post motionem magnam, excipe</em> <em>initiale,
post quod non legitur, ut</em> oüvno <em>bissyllabum,</em> etc.
<nobr><sub></sub></nobr> Est itaque <em>vav</em> vocis initiale, <em>vocalis,</em> sive <em>motio</em> magna,
quae a multis legitur <em>ou,</em> quasi sit diphthongus, ab aliis
autem ut simplex <em>u</em> vocalis. Secundum praecepta ejusdem
Grammaticae, syllabae finales in vocibus <em>Eloah,</em> 
<em>Jeschonah,</em> <em>Maschiahh,</em> trisyllabis, incipiunt a vocali
<em>a,</em> sive a <em>patahh,</em> quod Grammatici periti vocant usurpatum,
quia illius sonus auditur prius quam litterae consonantis
supra scriptae. Eodem modo nomen Dei proprium
quod numquam legi debet ut scribitur, habetque
puncta aliena, saepius in sacro contextu Hebraico legendum
est <em>Elohe, Elohim,</em> et <em>Adonai;</em> quamvis imperiti Clerici
hic legant <em>Jehove, Jehovi, Jehova.</em> Denique nomina
propria hominum, urbium et montium saepius incipiunt a
vocali littera, et hoc modo lecta visuntur, apud LXX intt.
et Hieronymum, <em>Adam, Eva, Abel, Abraam, Ada, Our,</em>
vel <em>Ur,</em> etc., quibus invictissime comprobamus imperitiam
Clerici nostri: accuratam vero cognitionem Grammaticae
hodiernae in <em>Martianaeo</em> Editore <em>Hieronymi.</em> 4<sup>o</sup> Impudenti
mendacio audet scribere Clericus me invectum esse in
eos qui Hebraicis vocibus significatus fuisse censent nunc
nobis ignotos, citatque Commentarium meum in librum
Nominum Hebraicorum. Ad calumniam improbi Scriptoris
<nobr><sub></sub></nobr> hujusmodi confutandam sufficere credo ea describere quae
leguntur tom. II editionis nostrae, col. 311 et 312. Hoc
igitur modo scribebam ante quinque vel sex annos.</p>
<p>Multa praeter haec objiciunt Hieronymo hodierni critiei
hebraizantes et criticorum gregales, quamvis Hebraicae
prorsus rudes ac imperiti. Horum argumenta collegit vir
clarissimus Ludovicus Ferrandus, de sacris litteris, et de
Hieronymo optime meritus. Is cum suscepisset provinciam
tuendae Hebraicae eruditionis Hieronymianae, undique conquisitis
argumentis quibus sancti Doct. impugnatur peritia,
satisfacere laudabili conatu sibi proposuit, et toto capitulo
3 sectionis 4 Disput. Prolegom. Summae Biblicae,
militare coepit adversus eos qui semper aliquid reprehendunt
in etymologiis, aut interpretationibus Hieronymi. At
nolunt plures in responsis viri laudati tamam pendere
maximi Scripturarum Interpretis, quia vix acquiescunt
mediae parti responsionum ejus. Quis enim, inquiunt non
pauci, aequo animo ferat vagas ac futiles in defensione
Hieronymi id genus responsiones, pag. 140 Sum. Biblic.
<nobr><sub></sub></nobr> Caeterae objectionis sextae interpretationes defendi, aut
excusari facile possunt: ad ignotas confugiendo significationes,
aut negligentes scriptores in culpa ponendo; addique
fortasse etiam possit lectionis varietas, quae in
causa fuerit, cur Antiqui interpretationes ab usu nostro
alienas adduxerint.</p>
<p>Vocis sonus, qui idem fere est in nominibus Hereb
et ; Cades et : Hieronymum altioribus
intentum, et forsitan properantem fallere potuit, ut
rebus in hujusmodi doctissimi quoque quotidie peccant.</p>
<p>Certe res confecta est, si nihil aliud afferamus in defensionem
Hebraicae eruditionis Hieronymianae. Sive enim
properando, sive altioribus intendendo falsus fuerit sanctus
Doctor, constans erit sententia apud eruditos, Hieronymum
saepius hallucinatum in suis interpretationibus et
nominum etymologiis. Deinde nullus est error tam manifestus,
nulla depravationis species quae non possit defendi,
modo confugiamus ad illa imperitiae diverticula, id est, ad
ignotas Hebraicorum nominum significationes, aut scriptorum
veterum oscitantem inscitiam. Praestat igitur novas
potius ac speciales supplere responsiones, quam hisce generalibus
assertionibus adhaerere quibus nec mediocriter
<nobr><sub></sub></nobr> docti satis acquiescere mihi visi sunt.</p>
<p>Haec sunt, candide lector, quae de significatibus, sive
significationibus vocum Hebraicarum nunc ignotis plena
fide scripsi et jam descripsi: tuum est probare sinceritatem
meam, et calumniam Clerici devitare, sive hujusmodi
gloriosum militem in Republica litteraria exauctorare:
Miles enim ille falsusque vindex publicae libertatis, partim
victoriae fiducia, partim ignominiae dolore ad omnem audaciam
contumeliae processit in suis Quaestionibus Hebraicis,
ascribens nobis propriam imperitiam, ac singularem invidiam,
qua in omnes invehitur acerbius. Caeterum, ne quid
eum fallat, multos fereque omnes censeo significatus fuisse
vocibus Hebraicis ignotos nunc Clerico nostro, qui afflatus
levi aura litterarum Graecarum atque Hebraicarum doctissimos
quosque veteres Scriptores despicatissimos habet,
atque eorumdem Editoribus insidias collocare non desinit.</p>
<p>V. Quinto loco, inquit, qui Hieronymum edere aggreditur,
debet LXX interpretes, et fragmenta aliorum diligenter
legisse et cum Hebraico codice comparasse, ut
possit de eorum collatione, quam saepe instituit <em>Hieronymus,</em>
recte judicare. Ea enim facultas non acquiritur lectione
<em>Breviarii,</em> aut suppletur subito ad Concordantias ac
Lexica perfugio; sed diuturna atque attenta Hebraici codicis,
<nobr><sub></sub></nobr> Interpretumque veterum lectione. Haec cum deesset
<em>Joanni Martianaeo,</em> multos errores propterea admisit, ut
postea liquebit, etc.</p>
<p>Quid nocuerit <em>Breviarium</em> Joanni Clerico nullus scio:
dolet tamen saepius, quod ego pensum hoc diligens ac religiosus
persolvam. At qua audacia nunc audet affirmare,
mihi non adfuisse facultatem diurnae lectionis Hebraici codicis,
interpretumque veterum? Nulla fere pagina est in
tomis tribus operum sancti Hieronymi jam editis, qua non
possit os improbum occludi. Certe nisi redoleret gloriolam,
totum opusculum tomi II, quod non minimam partem
Hexaplorum Origenis complectitur, revocarem in studiosi
lectoris memoriam. Neque vero colligere potui, propria
manu exscribere et adornare tot Fragmenta codicis Hebraei
et veterum interpretum Graecorum, absque attenta
et diurna horum omnium lectione. Ergo aut quidem
nemo, aut si quisquam, insipiens iste est Clericus sycophanta,
qui laborem meum calumniae ejus contra positum
neque vidit, neque intellexit.</p>
<p>Sed ad causam doloris Clerici nostri veniamus, quem
una annotatio ita pupugit, ut somnum ei ademerit, et
somniantes repraesentaverit <em>Martianaeum</em> simul et <em>Bonfrerium.</em>
<nobr><sub></sub></nobr> Imperitiam igitur suam ita tuetur. Verum <em>Joannes
Clericus</em> animadvertere non poterat quod somniaturus erat
Martianaeus, nec <em>elon</em> usquam est lectitatum <em>aulon</em> a
LXX int. non modo in Numeris et Deuteronomio, nusquam
, <em>elon</em> vertitur a LXX interpretibus <b>αὐλὼν,</b> sed ne in
universo quidem vetere Testamento. Decepit, ut videtur,
<em>Martianaeum</em> minus attenta lectio notarum <em>Jac. Bonfrerii</em>
ad librum de Locis, ubi conjicit <b>αὐλὼν</b> <em>deformatum</em> esse <em>ab</em>
; quod ita intellexit noster quasi a LXX interpretibus
hoc esset factum, qua in re graviter hallucinatus est.
Nam LXX interpretes aut appellative eam vocem sumpserunt,
pro nomine arboris, aut verterunt <b>Ἥλων,</b> ut Jud. IX,
37, etc. Haec animadversa esse a <em>Martianaeo</em> oportuit, antequam
<nobr><sub></sub></nobr> me imperitiae insimularet. Debuisset etiam; ut hoc
obiter dicam, emendatius recudere librum de Locis Hebraicis,
non lectori menda editionis Bonfrerianae passim
reponere, ut hic fecit, etenim prave habet utriusque editio
<b>Αὐλῶν</b> pro <b>Αὐλὼν,</b> et <b>ἐπίμηκος</b> pro <b>ἐπιμήκης,</b> ut Graecae linguae
non prorsus imperiti illico intelligent.</p>
<p>De voce itaque <b>Αὐλὼν</b> vel <b>Αὐλῶν,</b> et <b>ἐπίμηκος</b> pro <b>ἐπιμήκης</b> nostra
animorum hic concertatio est. Ac primum <b>Αὐλῶν</b> esse Hebraeum
nomen <small>[Note: <nobr><sub></sub></nobr> <em>Confer quae hoc de nomine et quaestione ad librum
Locorum Scripturae hanc ipsam ad vocem observamus tom.</em>
III, <em>col. 139. Notandus cum primis locus ille Hieronymi
epist. 73, ad Evangelum, qui et praeposteras criticorum objectiones
</em><nobr><sub></sub></nobr> <em>jugulat, et qua ratione Hebraeum esse nomen illud,
dixerit S. Pater, planissime docet.</em> Vallis, <em>inquit</em> regis,
sive ut LXX transtulerunt, campus quem hodie AULONEM
PALAESTINI vocant.]</small>, non autem Graecum (ut quidam putabant
tempore sancti Hieronymi) manifestissime demonstrare
possum cum ab ipsis LXX interpretibus, tum ab
Eusebio atque Hieronymo. Id enim legimus cap. I, vers. 1,
Deuteron.: <em>Haec sunt verba, quae locutus est Moyses omni
Israel trans Jordanem in deserto ad Occidentem prope
Rubrum mare,</em> <b>ἀναμέσων Φαρὰν, Τοφὸλ, καὶ Λοβὸν, καὶ Αὐλὼν, καὶ καταχρύσεα,</b> <em>inter Pharan, Tophol, et Lobon, et Aulon, et
aurifodinas.</em> Non minus est nomen proprium loci <em>Aulon</em> hic
positum a LXX interpretibus, quam <em>Pharan, Tophol,</em> et
<em>Lobon,</em> inter quae loca Moyses sermonem habuit ad omnem
populum Israel in deserto. Sicut igitur ille ineptiret, qui
<em>Pharan, Tophol, Laban</em> et <em>Haseroth</em> negaret esse nomina
proprie Hebraica, ac nomina propria locorum: ita quoque
ineptire dicendus est, qui praefracte negat Hieronymo, <em>Aulon</em>
<nobr><sub></sub></nobr> pro <em>Haseroth</em> positum apud LXX non esse proprium
nomen hujus loci, et nomen Hebraicum. Idem probari potest
e libro de Locis Hebraicis; nam consilium Eusebii
est nomina propria Locorum edisserere: et quidem nomina
Hebraica, non autem nomina Graeca et appellativa; ex
quo onsectarium est <b>Αὐλῶν</b> in libro Locorum Hebraicorum
cesse proprium nomen et pure Hebraicum. Deinde id
ipsum docet Eusebius his verbis: <b>Αὐλῶν, πεδιὰς μεγάλη ἐπίμηκος εἰς ἔτι καὶ νῦν καλεῖται,</b> etc. <em>Aulon, vallis grandis extensa
usque hodie appellatur.</em> sive ut Hieronymus vertit, <em>appellatur
autem vallis grandis, atque compestris in immensam
longitudinem se extendens: quae circumdatur ex utraque
parte montibus sibi invicem succedentibus et cohaerentibus,
qui incipientes a Libano et ultra, usque ad desertum Pharan
perveniunt. Suntque in ipso Aulone, id est, in Valle
campestri urbes nobiles, Scythopolis, Tiberias, stagnumque
propter eam: sed et Jericho,</em> etc. Ex his proclive est colligere
Clericum nostrum asserentem <b>Αὐλῶν</b> esse nomen
Graecum et appellativum, simul lectori suadere velle,
illud nomen circumdatum esse montibus sibi invicem succedentibus;
in eoque nomine urbes nobiles positas esse,
quin et regiones per quas medius Jordanis fluit. Quae cum
<nobr><sub></sub></nobr> nisi ab insaniente affirmari possint, restat ut dicamus <em>Aulon</em>
nomen esse proprium cujusdam loci, ac nomen Hebraicum
suo ordine positum et edissertum ab Eusebio in
libro de Locis Hebraicis. De Hieronymo satis superque dixi
suis locis, id est, tomo II, col. 342, 344 et 345, et deinde
col. 394, in notis. Consulat qui voluerit, ego nolo jam actum
peragere.</p>
<p>At quid fiet editionibus <em>Bonfrerii</em> et <em>Martianaei,</em> qui scribunt
<b>Αὐλῶν</b> cum circumflexo; et <b>ἐπίμηκος</b> pro <b>ἐπιμήκης</b>? Dicetur
Graecae linguae non prorsus imperitis recte ita sese res
habere; quia <b>Αὐλῶν</b> in antiquis libris scriptum est ad distinctionem
nominis proprii Hebraei, et nominis <b>αὐλὼν</b> Graeci
appellativi. Deinde frequenter apud Graecos scriptores,
nomina quaedam adjectiva terminantur in <em>os</em> et in <em>es,</em> sic
<b>ὀμβρηρὸς</b> et <b>ὀμβρήρης,</b> <em>pluviosus;</em> <b>ἐπίμηκος</b> et <b>ἐπιμήκης,</b> <em>extensus
in longum,</em> etc., quae cur ignoret Clericus noster criticus,
mirari desino; cum ignoret nomen <em>Aulon</em> esse nomen
proprium apud Hebraeos aeque atque apud Graecos et Latinos,
<em>Aulon,</em> fons, vallis et mons Phrygiae magnae: <em>Aulon,</em>
oppidum magnae Graeciae; <em>Aulon,</em> urbs in ora Macedoniae,
etc.</p>
<p>VI. Sexto loco, inquit idem Clericus, diximus editorem
<nobr><sub></sub></nobr> atque interpretem <em>Hieronymi</em> oportere esse assuetum
tractandis mss. codicibus, sustinendisque omnibus periti
critici muneribus; quarum rerum sat clara specimina in
Martianaeo non videmus, quamvis nihil praeter mss. codices
loquatur.</p>
<p>Unicum postea subjicit exemplum, ut probet restitutionem
meam praefationis in omnes libros veteris Testamenti,
<em>quae pretiosissimo fidei myro Domini discumbentis ungitis
caput,</em> esse imperiti et infelicis critici. Vult enim, contra
sententiam etiam Erasmi, Hieronymum non allusisse ad
mulierem, quae effudit alabastrum unguenti pretiosi in
caput Domini discumbentis; sed ad mulieres quae myrrham
tulerunt ad sepulcrum. Adeo lepida est explanatio
sive cantio isthaec critici nostri, ut merito debeat perpetuis
monumentis consignari. Totam propterea describo ita positam
post annotationem Erasmi: At si attente verba
<nobr><sub></sub></nobr> <em>Hieronymi</em> legamus, videbimus eum multo directius, ut ita
dicam, respicere ad mulieres quae <em>myrrham</em> <small>[Note: <nobr><sub></sub></nobr> <em>Hac de lectione fusius ad eam Hieronymi praefationem
disputamus, ubi et falli Clericum detrahendi voluntate,
et fallere ostendimus. Myrum pro unguento ejus aevi Scriptores
non raro usurpant. Unus pro cunctis S. Gaudentius
</em><nobr><sub></sub></nobr> <em>Brixiensis sermone 20, paulo post medium iisdem pene atque
Hieronymus verbis;</em> super unum fundatur Ecclesia: alter
pretiosum fidei myrum doctrina sua portat in populo.]</small>, tulerunt
ad sepulcrum Christi, quam ad eam, aut eas quae capiti
ejus accumbentis junguentum affuderunt. Perinde enim
loquitur ac si diceret: <em>Nequaquam Salvatorem quaeritis in
sepulcro,</em> quem mortuum myrrha ungatis, quemadmodum
mulieres Evangelicae fecerunt; sed <em>myrrha</em> vestra, ejus
viventis ungitis caput. Euge, Clerice, ad te pertinet Hieronymi
restitutio: omnes mss. codices gratias tibi agere
gestiunt: tu solus <em>Artis Criticae</em> scriptor <em>unguentum</em> fidei
pretiosissimum, scabiosi hominis <em>myrrha</em> commutare praevales.
Unum est quod magnopere timere debeas, contextum
scilicet praefationis Hieronymi ob oculos lectoris
positum; si enim ille apparuerit, illico non peritus criticus,
sed delirus paraphrastes censeberis. Parce itaque,
precor, libertati editoris, vindex ipse libertatis animorum
in republica litteraria, et lege iterum quod non intelligis,
aut certe intelligere noluisti in praefatione Hieronymi:
<em>Sed et vos famulas Christi rogo, quae Domini discumbentis
pretiosissimo fidei myro ungitis caput, quae nequaquam
Salvatorem quaeritis in sepulcro, quibus jam ad Patrem
Christus ascendit, ut contra latrantes canes, qui adversum
me rabido ore desaeviunt, et circumeunt civitatem, atque in
</em><nobr><sub></sub></nobr> <em>eo se doctos arbitrantur si aliis detrahant, orationum vestrarum
clypeos opponatis. Ego sciens humilitatem meam illius
semper sententiae recordabor:</em> Dixi, custodiam vias
meas, etc.</p>
<p><nobr><sub></sub></nobr> Quomodo Hieronymi verba attente legenti venire potest
in mentem, Hieronymum in iis <em>multo directius</em> respicere
ad mulieres, quae <em>myrrham</em> tulerunt ad sepulcrum
Christi, quam ad eam peccatricem quae in Evangelica
narratione Domini discumbentis capiti pretiosissimum unguentum
affudit? Hieronymus conceptis verbis docet Paulam
et Eustochium ungere caput Domini in coena discumbentis;
quia saepius Christi membris, id est, pauperibus
ministrabant ad mensam, et odore virtutum universam
Ecclesiam Christi replebant, juxta illud Evangelicum: <em>Et
domus impleta est ex odore unguenti.</em> Deinde asserit sanctus
Doctor easdem Christi famulas, nequaquam Christum
quaerere in sepulcro, quem ungerent myrrha, quia ipsis
jam Christus ad Patrem ascenderat. Quod vero affirmat
Hieronymus, negat Joannes Clericus; et quod negat Hieronymus,
affirmat idem Clericus. Alludit ergo Hieronymus
ad mulierem, quae effudit alabastrum unguenti pretiosi in
caput Domini discumbentis; et Evangelica voce delectatus
(ut notat Erasmus) maluit dicere <b>μύρῳ,</b> quam unguento.
Haec Hieronymus, atque editor ejus Erasmus, quibus ego
libenter subscripsi. Sed in fine hujus defensionis Hieronymianae
ad Clericum more meo alludens, dico Hieronymum
<em>directius</em> respexisse auctorem Quaestionum Hieronymianarum,
<nobr><sub></sub></nobr> quam quos carpebat his verbis: <em>Ut contra latrantes
Canes, qui adversum me rabido ore desaeviunt, atque
in eo se doctos arbitrantur si aliis detrahant,</em> etc.</p>
<span class="text-blue-600 font-bold"