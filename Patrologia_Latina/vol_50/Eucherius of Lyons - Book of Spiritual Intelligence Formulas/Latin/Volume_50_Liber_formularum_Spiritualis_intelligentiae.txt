SANCTI EUCHERII
LUGDUNENSIS EPISCOPI
FORMULARUM SPIRITALIS INTELLIGENTIAE
AD URANIUM.
LIBER UNUS <strong>(C)</strong> </center></h4>
 <h4><center>Praefatio. </center></h4>
<p><nobr><sub></sub></nobr> Formulas spiritalis intelligentiae Latinorum nominum
componendas, tibique mittendas pro studio
paternae erga te sollicitudinis existimavi, quibus
perceptis, in omnia scripta divina facillime ac intellectum
reliquorum sensus intenderetur. Nam cum
littera occidat, spiritus autem vivificet <strong>(II Cor. III, 6)</strong>,
necesse est ad illa spiritalium interiora sermonum
spiritu vivificante penetrari. Universam porro Scripturam
tam veteris Instrumenti quam novi, ad intellectum
allegoricum esse sumendum, admonet nos vel
illud quod in veteri Testamento legimus: <em>Aperiam
in parabolis os meum, loquar in aenigmate antiqua</em>
<strong>(Ps. LXXVII, 2)</strong>. Vel illud quod item in novo Testamento
scribitur: <em>Haec omnia locutus est Jesus in parabolis
ad turbas, et sine parabolis non loquebatur
</em><nobr><sub></sub></nobr> <em>eis</em> <strong>(Marc. IV, 16)</strong>. Nec mirandum quod sermo divinus,
prophetarum apostolorumque ore prolatus, ab
usitato illo hominibus scribendi modo multum recesserit,
facilia in promptu habens, magna in interioribus
suis continens; quia et revera fuit congruum
ut sacra Deo dicta a caeteris scripturis, sicut merito,
ita et specie, discernerentur, ne illa coelestium arcanorum
dignitas passim atque indiscrete cunctis
patesceret, sanctumque canibus, et margaritas porcis
exponeret <strong>(Matth. VII, 6)</strong>; et consecrata vasa templi
<em>involuta</em> promiscuus populus <em>ferret nec videret</em>
<strong>(Num. IV, 15, 20)</strong>, et ut vere ad illius <em>columbae deargentatae</em>
<strong>(Ps. LXVII, 14)</strong> modum, cujus posteriora in
specie auri splendentis irradiant, scripturae divinae
prima quaeque argento fulgerent, et auro occultiora
<nobr><sub></sub></nobr> rutilarent. Recte itaque procuratum est ut eloquiorum
illa castitas a promiscuis cunctorum oculis abdito
suo quasi quodam velamine pudicitiae contegeretur;
ac divina optime dispensatione provisum est
ut scripta ipsa ita contegerentur, coelestibus obumbrata
mysteriis, sicut secreto ipsa sua suo divinitas
operiebatur. Igitur cum in libris sanctis <em>oculi Domini,
os Domini, uterus Domini, manus, pedes Domini,
arma etiam Domini</em> scripta reperiantur, longeque
absit a catholica Ecclesiarum fide Deum corpore
determinari, qui sit invisibilis, incomprehensibilis,
incommutabilis et infinitus, requirendum est qualiter
ista per Spiritum sanctum figurali expositione
reserentur. Hic enim inveniuntur illa <em>Dominici interiora
templi</em> <strong>(Ezech. XL)</strong>; hic illa sancta sanctorum
<nobr><sub></sub></nobr> mysteria, aenigmatibus retectis. Corpus ergo Scripturae
sacrae, sicut traditur, in littera sive historia:
est anima in morali sensu, qui tropicus dicitur; spiritus
in superiore intellectu, qui anagoge appellatur.
Quam triplicem Scripturarum regulam convenienter
observat confessio sanctae Trinitatis, <em>sanctificans nos
per omnia, ut integer spiritus noster, et anima et corpus
sine querela in adventum Domini nostri Jesu
Christi</em> judiciumque <em>servetur</em> <strong>(I Thess. V, 24)</strong>. Sapientia
autem mundi hujus philosophiam suam in tres
partes divisit, physicam, ethicam, logicam, id est,
naturalem, moralem, rationalem. Sed naturalem
illam pertinentem ad causas naturae, quae universa
continet; moralem, quae respiciat ad mores; rationalem
vero quae de sublimioribus disputans, Deum
<nobr><sub></sub></nobr> omnium patrem esse confirmet. Quam tripartitam
doctrinae disputationem non adeo abhorret illa nostrorum
in disputatione distinctio, qua docti quique
hanc coelestem Scripturarum philosophiam secundum
historiam, secundum tropologiam, secundum
anagogen disserendam putarunt. Quapropter historia
veritatem nobis factorum ac fidem relationis inculcat.
Tropologia ad vitae emendationem mysticos intellectus
refert. Anagoge ad sacratiora coelestium
figurarum secreta perducit. Sunt etiam qui allegoriam
in hoc scientiae genere quarto in loco adjiciendam
putent, quam gestorum narrationem, futurorum umbram
praetulisse confirment. Haec vero ipsa ut subjectis
plenius manifestentur exemplis, coelum est
secundum historiam hoc quod intuemur, secundum
<nobr><sub></sub></nobr> tropologiam vita coelestis; aquae secundum allegoriam
baptismus, secundum anagogen angeli, unde
est illud: <em>Et aquae quae super coelos sunt laudent nomen
Domini</em> <strong>(Ps. CXLVIII, 4)</strong>. Omnis autem disciplina
nostrae religionis ex illo duplicis scientiae fonte manavit:
cujus primam practicen, secundam theoricen
vocaverunt, id est actualem, et contemplativam.
Unam, quae actualem vitam morum emendatione
consummet; aliam, quae in contemplatione coelestium
et divinarum Scripturarum disputatione versetur.
Ergo actualis scientia in diversa studia diffunditur,
contemplativa in duas derivatur partes, id est
in historica disputatione, et spiritalis intelligentiae
interpretatione consistit. Sed his nunc remotis, formulas
intelligentiae spiritalis quas spopondimus proponamus,
<nobr><sub></sub></nobr> currentes per singulorum nominum figuras,
quibus ista in illo divinae lectionis inserta textu
accipi solent. Oremus itaque Dominum ut revelet
abscondita Scripturarum suarum, et proferamus
quomodo secretiora intellectu sentiendum sit.</p>
<br><dl><dd>I. <em>De divinis nominibus.</em></dd>
<dd>II. <em>De his quae appellantur membra Domini, vel
quae de eo significantur.</em></dd>
<dd>III. <em>De supernis creaturis.</em></dd>
<dd>IV. <em>De terrenis.</em></dd>
<dd>V. <em>De animantibus.</em></dd>
<dd>VI. <em>De variis nominum et rerum appellationibus.</em></dd>
<dd>VII. <em>De interiori homine.</em></dd>
<dd>VIII. <em>De his quae in usu atque in medio habentur.</em></dd>
<dd>IX. <em>De variis verborum vel nominum significationibus.</em></dd>
<dd><nobr><sub></sub></nobr> X. <em>De Jerusalem, vel adversis ejus.</em></dd>
<dd>XI. <em>De numeris, quorum significationes in allegoriam
trahuntur.</em></dd></dl><br><p>Ergo ipsas jam nunc nominum atque verborum
significantias, secundum quas vel maxime in allegoriam
trahuntur, prout donum Dei suggesserit, explicemus.</p>
<br> <h4><center>CAPUT I.
<em>De divinis nominibus.</em> </center></h4>
<p>Omnipotens Deus Pater et Filius et Spiritus sanctus
unus atque trinus. Unus videlicet exstat in natura,
trinus in personis. Solus invisibilis, immensus
atque incomprehensibilis. Solus incircumscriptus,
<nobr><sub></sub></nobr> immutabilis, incorporeus et immortalis; ubique praesens
et latens; ubique totus et immensus.</p>
<p>Invisibilis est, quia in essentia sua omnino videri
non potest, Apostolo testante, qui ait: <em>Quem nullus
hominum vidit, sed nec videri potest</em> <strong>(I Tim. VI, 16)</strong>.
Et in Evangelio: <em>Deum nemo vidit umquam</em> <strong>(Joan.
I, 18)</strong>.</p>
<p>Incorporeus est, quia nullis membrorum lineamentis
compositus sive compactus existit. Sic veritas
in Evangelio dicit: <em>Spiritus est Deus, et eos qui
adorant eum, in spiritu et veritate oportet adorare</em>
<strong>(Joan. IV, 24)</strong>.</p>
<p>Immensus est, quia quantitas ejus, vel qualitas a
nullo ex creaturis metiri potest. Cui Salomon in
suis orationibus supplicans ait: <em>Si coelum et coeli
</em><nobr><sub></sub></nobr> <em>coelorum non te capiunt, quanto magis domus ista,
quam aedificavi</em> <strong>(III Reg. VIII, 27)</strong>.</p>
<p>Incircumscriptus est, quia circumscribi non potest.</p>
<p>Inlocalis est, quia de loco ad locum nequaquam
transit, sed neque in loco quolibet retinetur, ipso
de se per Isaiam testimonium perhibente ac dicente:
<em>Coelum mihi sedes est, terra autem scabellum
pedum meorum</em> <strong>(Isai. LXVI, 1)</strong>. Et per Jeremiam:
<em>Nonne coelum et terram ego impleo</em> <strong>(Jer. XXIII, 24)</strong>?
Cujus immensitatem propheta in psalmo confitens
ad ipsum Dominum ait: <em>Si ascendero in coelum tu
illic es, si descendero ad infernum ades</em> <strong>(Ps. CXXXVIII,
8)</strong>. De ejus immensitate in libro Job scriptum est:
<nobr><sub></sub></nobr> <em>Excelsior coelo est, et quid facies? profundior abysso,
et unde cognoscis? longior est terra mensura ejus, et
latior mari</em> <strong>(Job XI, 8)</strong>: qui enim coelum et terram
implet, proculdubio nullus est locus ab ejus essentia
absens. Super omnia quippe est regendo atque
imperando; subtus omnia est sustinendo atque portando,
non pondere laboris, sed infatigabili virtute:
quoniam nulla creatura ab eo condita per se subsistere
valet, nisi ab eo sustentetur, qui eam creavit.
Extra omnia, sed non exclusus.</p>
<p>Immutabilis est, quia ab eo quod est mutari omnino
non potest, ipso dicente per Malachiam prophetam,
<em>Ego Dominus et non mutor</em> <strong>(Malach. III, 6)</strong>.
Ideo Deus immutabilis dicitur, quia animae ejus,
ira, furor, poenitentia, oblivio, recordatio, et alia
<nobr><sub></sub></nobr> his similia non accidunt. Simplex enim natura est,
et immutabilis et imperturbata. Neque aliud est
ipse et aliud quod habet, sed ipsum est quod habet
et quod est.</p>
<p>Immortalis, quia mori nullo modo potest, Apostolo
testante ac dicente: <em>Qui solus habet immortalitatem,
lucem habitans inaccessibilem, quem nullus
hominum vidit, nec videri potest</em> <strong>(I Tim. VI, 16)</strong>.
Ubicumque autem sacra Scriptura sparsim per divinos
libros in Deo motus animae seu humana membra
describit, id est, caput, capillos, oculos, palpebras,
aures et caetera membra sive motus animae,
id est, iram, furorem, oblivionem, poenitentiam,
recordationem, et alia his similia, non carnaliter
juxta historiam a recte intelligentibus scienda sunt,
<nobr><sub></sub></nobr> sicut a Judaeis et plerisque haereticis carnaliter sapientibus,
qui Deum corporeum atque localem opinantur,
sed spiritualia omnia de eo intelligenda et
confitenda sunt. Si quis Deo humana membra seu
motus animae more humano inesse credit, proculdubio
idola fabricat in corde suo.</p>
<p>Igitur, ut dictum est, figuraliter in Deo <em>caput</em> esse
legimus, ipsam essentiam divinitatis ejus, quae praecedit,
et cui omnia sunt subjecta intelligere debemus
<strong>(I Cor. XI, 3)</strong>.</p>
<p>Capillos vero capitis ejus sanctos angelos, seu
virtuosos electos typice accipi oportet; de quo in
sacramento libri Danielis scriptum est: <em>Aspiciebam
donec throni positi sunt, et Antiquus dierum sedit.
Vestimentum ejus quasi nix candidum, et capilli capitis
</em><nobr><sub></sub></nobr> <em>ejus quasi lana munda</em> <strong>(Dan. VII, 9)</strong>: hoc enim
significat per vestimenta candida Dei, quod et per
capillos capitis ejus, sanctos videlicet angelos et
multitudinem sanctorum dealbatorum. Vel certe
ideo capilli lanae mundae comparantur, ut per hoc
Antiquus dierum credatur esse.</p>
<p>Oculos dicitur Deus habere, pro eo quod omnia
videt, et nihil eum latet, <em>in cujus conspectu,</em> ut ait
Apostolus, <em>nulla creatura invisibilis est: omnia enim
nuda et aperta sunt oculis ejus</em> <strong>(Heb. IV, 13)</strong>. Aliter
vero respectus gratiae ejus intelliguntur: ut est
illud in psalmo, <em>Oculi Domini super justos</em> <strong>(Ps.
XXXIII, 16)</strong>. Item aliter, <em>Oculi Domini praecepta ejus,</em>
per quae nobis lumen scientiae subministratur, accipiuntur:
<nobr><sub></sub></nobr> ut est illud in psalmo, <em>Praeceptum Domini
lucidum illuminans oculos</em> <strong>(Ps. XVIII, 9)</strong>.</p>
<p>Palpebrae Domini occulta et incomprehensibilia
judicia ejus, sive spiritualis in divinis libris ejus locutio
innuitur. De quibus occultis et incomprehensibilibus
sacramentis atque judiciis in psalmo: <em>Palpebrae
ejus interrogant filios hominum</em> <strong>(Ps. X, 5)</strong>, id
est, probant.</p>
<p>Aures habere dicitur Deus, propterea quod omnia
audit, et nihil eum in silentio latet: de quo in libro
Sapientiae scriptum, <em>Auris coeli audit omnia, et tumultus
murmurationum non abscondetur</em> <strong>(Sap. I, 10)</strong>.</p>
<p>Nares Dei est inspiratio ejus in corda fidelium:
ut illud in libro Regum: <em>Ascendit fumus de naribus
ejus</em> <strong>(II Reg. XXII, 9)</strong>, id est, lacrymosa compunctio
<nobr><sub></sub></nobr> poenitentium inspiratio ejus.</p>
<p>Facies Dei cognitio est divinitatis ejus ad omnes:
de qua cognitione in psalmis scriptum est: <em>Ostende
nobis faciem tuam, et salvi erimus</em> <strong>(Ps. LXXIX, 4)</strong>, hoc
est, dona nobis cognitionem tuam, quam cognitionem
per Filium hominis hominibus innotuit: ipso
dicente in Evangelio, <em>Nemo novit Patrem nisi Filius,
et cui voluerit Filius revelare</em> <strong>(Matth. XI, 27)</strong>. Aliter
vero facies Dei significat invisibilem essentiam divinitatis
Filii Dei; de qua ipse Dominus ad Mosen
per angelum respondens ait: <em>Posteriora mea videbis,
faciem autem meam videre non poteris</em> <strong>(Exod. XXXIII,
23)</strong>; ac si diceret, divinitatem autem meam videre
non poteris.</p>
<p>Os Dei Filius Patris, id est, Christus Dominus;
<nobr><sub></sub></nobr> pro quo Isaias propheta ex persona Judaeorum effatus
est: <em>Quia os ejus ad iracundiam provocavimus</em>
<strong>(Isai. I, 20)</strong>. Aliter vero os ejus sermo ejus sive
jussio accipitur; de quo sermone Domini praedictus
propheta ait: <em>Os Domini locutum est hoc.</em></p>
<p>Verbum Dei Filius Dei Patris, per quem omnia
facta sunt; de quo in psalmo, <em>Verbo Domini coeli firmati
sunt</em> <strong>(Ps. XXXII, 6)</strong>. Et alibi: <em>Misit Verbum
suum, et sanavit eos</em> <strong>(Ps. CVI, 26)</strong>. Et in Evangelio
secundum Joannem, <em>In principio erat Verbum, et
Verbum erat apud Deum, et Deus erat Verbum</em>
<strong>(Joan. I, 1)</strong>.</p>
<p>Lingua Dei mystice significat Spiritum sanctum,
per quem Deus Pater secretum suum manifestavit
hominibus; unde in psalmo: <em>Lingua mea calamus
</em><nobr><sub></sub></nobr> <em>scribentis</em> <strong>(Ps. XLIV, 2)</strong>.</p>
<p>Labia Dei mystice utriusque testamenti consonantia
intelliguntur: de quibus duobus testamentis in
Proverbiis scriptum est: <em>In judicio non erravit os
ejus</em> <strong>(Prov. XVI, 10)</strong>.</p>
<p>Brachia Dei Patris Filius ejus et Spiritus sanctus
intelliguntur; sicut est illud in Isaia: <em>Et brachia mea
populos judicabunt</em> <strong>(Isai. LI, 5)</strong>. Brachium Dei singulariter
Filius accipitur: de quo Jeremias ad ipsum
ait: <em>Et nunc Dominus Deus qui eduxisti populum
tuum de terra Aegypti in manu forti, in brachio extento</em>
<strong>(Jer. XXXII, 21)</strong>. Idcirco autem Filius Dei Patris
brachium dicitur, quia creatura electa ab ipso
continetur.</p>
<p><nobr><sub></sub></nobr> Dextera Dei Patris unigenitus Filius accipitur; de
quo in psalmo ex persona hominis assumpti: <em>Dextera,</em>
inquit, <em>Domini fecit virtutem</em> <strong>(Ps. CXVII, 16)</strong>.
Aliter vero Domini dextera gloriam signat Patris et
aeternam beatitudinem; de quo in psalmo ex persona
Patris ad Filium. <em>Sede a dextris meis</em> <strong>(Psalm.
CIX, 1)</strong>. Dicitur autem et dextera Dei omnis electa
creatura in coelo et in terra; sicut per sinistram ejus
intelligitur reproba creatura, id est, daemones et
impii omnes, qui ad laevam positi aeterna supplicia
sustinebunt <strong>(Matth. XXV, 33)</strong>.</p>
<p>Manus Dei Patris Filius ejus accipitur, pro eo
quod per ipsum facta sunt omnia: sicut est illud in
Isaia. <em>Omnia haec manus mea fecit, et facta sunt omnia</em>
<strong>(Isai. LXVI, 2)</strong>. Aliter vero manus Dei ejus potestas
<nobr><sub></sub></nobr> intelligitur de qua potestate in Jeremiae libro
prophetae: <em>Sicut lutum in manu figuli, sic vos in manu
mea, domus Israel</em> <strong>(Jer. XVIII, 6)</strong>. Item manus
Domini flagellum accipitur; de cujus percussione in
Sophonia propheta scriptum est: <em>Extendam manum
meam super Judam et super habitantes Israel, et disperdam
de loco hoc reliquias Baal</em> <strong>(Soph. I, 4)</strong>, etc.,
pro qua Domini percussione beatus Job de semetipso
ait: <em>Manus Domini tetigit me</em> <strong>(Job. XIX, 21)</strong>.</p>
<p>Digitus Dei singulariter Spiritus sanctus accipitur,
a quo Spiritu sancto, <em>lex duabus in tabulis lapideis
in monte Sinai scripta narratur</em> <strong>(Exod. XXXII. 16)</strong>.
Ipse scripsit qui scribenda dictavit, id est Spiritus
sanctus. De quo Dominus in Evangelio: <em>Si ego,</em> inquit,
<em>in digito Dei ejicio daemonia</em> <strong>(Luc. XI, 20)</strong>. Sicut
<nobr><sub></sub></nobr> enim digitus cum manu vel brachio, manus vero
vel brachium cum corpore unum sunt in natura, ita
Pater, et Filius, et Spiritus sanctus tres quidem
personae sunt, una autem substantia divinitatis.</p>
<p>Digiti Dei pluraliter sancti intelliguntur prophetae,
per quos Spiritus sanctus libros legis ac prophetarum
sua inspiratione describit; de quibus in psalmo
scriptum est: <em>Videbo coelos opera digitorum tuorum</em>
<strong>(Ps. VIII, 4)</strong>: per coelos enim libros legis ac
prophetarum, per digitos vero sanctos, ut dictum
est, prophetas, mystice insinuari certum est.</p>
<p>Imago Dei Patris invisibilis, unigenitus Filius ejus
est: de quo Apostolus: <em>Imago Dei invisibilis</em> <strong>(Col. I,
15)</strong>. Aliter namque est imago Dei Patris in Filio
suo, quem non aliunde, sed ex semetipso, hoc est,
<nobr><sub></sub></nobr> ex substantia sua per omnia sibi similem genuit et
aequalem. Aliter vero anima hominis, quam non
ex se, id est, de sua substantia, sicut plerique haeretici
opinati sunt, genuit, sed ex nihilo creavit. Sicut
aliter imago est cujuslibet regis in filio ejus
quem ex semetipso sibi similem genuit, id est, homo
hominem. Aliter vero in annullo ejus, sicut in cera
imago ejus impressa, quae non est quod et ipsa:
sicut filius qui naturaliter hoc est quod et pater.</p>
<p>Cor Dei Patris arcanum sapientiae ejus mystice
innuit, ex quo Verbum, id est, Filium suum impassibiliter
genuit sine initio; ipso dicente per prophetam:
<em>Eructavit cor meum verbum bonum</em> <strong>(Ps. XLIV,
2)</strong>.</p>
<p><nobr><sub></sub></nobr> Alas habere dicitur Deus, pro eo quod more avis
electos suos tamquam pullos sub se colligit et fovet,
et ab insidiis diaboli et malorum hominum protegit.
Unde propheta ait, <em>Sub umbra alarum protege
me</em> <strong>(Ps. XVI, 8)</strong>.</p>
<p>Scapulas habere dicitur Deus, quia infirma membra
Ecclesiae, quasi in scapulis suis portat. De quo
in psalmo: <em>Scapulis suis obumbrabit tibi</em> <strong>(Ps. XC, 4)</strong>.</p>
<p>Venter secreta origo substantiae ejus accipitur.
Unde in psalmo: <em>Ex utero ante lucem genui te</em> <strong>(Ps.
CIX, 3)</strong>. Aliter: Uterus ejus incomprehensibilia judicia
ejus, quae rimari nequeunt, mystice insinuantur;
de quo occulto judicio ejus in libro beati Job
scriptum est: <em>De cujus utero egressa est glacies, et
gelu de coelo quis genuit</em> <strong>(Job XXXVIII, 29)</strong>?</p>
<p><nobr><sub></sub></nobr> Posteriora Filii Dei incarnatio accipitur; de qua
posteriori parte Filius in monte Sinai ad Mosen, per
angelum loquens ait: <em>Posteriora mea videbis, faciem
autem meam videre non potes</em> <strong>(Exod. XXXIII, 23)</strong>.</p>
<p>Pedes Dei stabilimentum virtutis ejus, eo quod
ubique praesens, et universa illi sunt subjecta; ipso
dicente per Isaiam: <em>Coelum mihi sedes est, terra autem
scabellum pedum meorum</em> <strong>(Isai. LXVI, 1)</strong>. Aliter
pedes Filii Dei incarnatio intelligitur, quae divinitati
subjecta est tamquam capiti pedes. Sicut per caput
divinitas, ita per pedes humanitas ejus exprimitur:
de qua humanitate in Exodo scriptum est: <em>Videre
Dominum Jesum: hic est Moses et Aaron, Nadab et
Abiu, et septuaginta de senioribus sub pedibus quasi
lapides sapphiri, et quasi coelum cum serenum est</em>
<nobr><sub></sub></nobr> <strong>(Exod. XXIV, 10)</strong>. Sicut autem per lapidem sapphirum
coelestes creaturas, vel sanctos angelos, ita per
coelum serenum, sanctam Ecclesiam electorum ex
hominibus assumptam signaliter demonstrare voluit,
super quas duas creaturas homo assumptus Filius
Dei in perpetuum regnat: de quo in psalmo,
<em>omnia,</em> inquit, <em>subjecisti sub pedibus eorum</em> <strong>(Ps. VIII,
8)</strong>. Aliter autem pedes Domini, id est, Jesu Christi
significant sanctos praedicatores, de quibus in Deuteronomio
scriptum est: <em>Qui appropinquant pedibus
ejus, accipient de doctrina ejus</em> <strong>(Deut. XXXIII, 3)</strong>.</p>
<p>Vestimentum Filii Dei aliquando caro ejus quae
a divinitate assumpta est a divinis libris figuraliter
accipitur, de quo indumento carnis Isaias vaticinans
ait: <em>Quis est iste, qui venit de Edom, tinctis vestibus
</em><nobr><sub></sub></nobr> <em>de Bosra</em> <strong>(Isai. LXIII, 1)</strong>? Rursus vestimentum ejusdem
Domini sancta accipitur Ecclesia, quae per fidem
et dilectionem ei conjuncta est: de quo in psalmo
scriptum est: <em>Dominus regnavit, decorem induit</em> <strong>(Ps.
XCII, 1)</strong>. Et in alio psalmo ad ipsum Dominum: <em>Confessionem
et decorem induisti, amictus lumine sicut
vestimento</em> <strong>(Ps. CIII, 2)</strong>.</p>
<p>Pallium Christi jam dicta Ecclesia intelligitur, de
quo in libro Genesi scriptum est: <em>Lavit in vino stolam
suam</em> <strong>(Gen. XLIX, 11)</strong>, hoc est, <em>in sanguine</em> passionis
carnem suam, <em>et in sanguine uvae pallium
suum,</em> id est, Ecclesiam suam.</p>
<p>Calciamenta Domini Jesu Christi mystice signant
incarnationem ejus, quam ex mortalitate humani
<nobr><sub></sub></nobr> generis assumere dignatus est. De qua incarnatione
sua ipse per prophetam in psalmo ait: <em>In Idumaeam
extendam calceum meum</em> <strong>(Ps. LIX, 10)</strong>, id est, in
plebem gentilium manifestabo incarnationem meam.</p>
<p>Gressus adventus Filii Dei in mundum, et regressio
ejus ad Patrem: de quibus psalmus ait: <em>Visi
sunt gressus tui, Deus, gressus Dei mei, Regis mei
qui est in sancto</em> <strong>(Ps. LXVII, 25)</strong>. De coelo venit in
uterum Virginis, de utero vero nascendo <em>positus in
praesepio</em> <strong>(Luc. II, 7)</strong>. Postquam omnia implevit, pro
quibus a Patre missus venerat, appensus est in ligno
crucis; de cruce autem depositus <strong>(Act. XIII, 29)</strong>,
secundum corpus sepultus est, secundum vero animam
ad inferna descendit; tertia autem die per potentiam
suae divinitatis carnem suam de sepulcro
<nobr><sub></sub></nobr> suscitavit, et post diem resurrectionis suae quadragesimam
<em>videntibus Apostolis ascendit in coelum, et
sedet ad dexteram Patris</em> <strong>(Act. I, 9; Marc. XVI, 19)</strong>,
id est, in gloria sua: sunt enim gressus Filii Dei,
iste est descensus et ascensus ejus, qui frequenter
in Scripturis sacris legitur.</p>
<p>Ascendere dicitur Deus, cum Filius carnem ex
nobis assumptam in coelum <em>veluti captivam duxit captivitatem</em>
<strong>(Ps. LXVII, 19)</strong>, quia naturam humani generis,
quae diabolo in mundo captivo retinebatur,
assumens secum in coelum, ubi numquam antea fuerat,
tamquam captivam deportavit.</p>
<p>Abscondere Deus faciem legitur <strong>(Deut. XXXII, 20)</strong>,
cum quibusdam eorum ex gentibus culpis, cognitionem
suam abscondit, sicut in populo Judaeorum
<nobr><sub></sub></nobr> nunc impletum esse videmus, quia negantes Filium
Dei, scientiam veri Dei ita perdiderunt, ut similes
forent gentibus, quae Dominum non noverunt.</p>
<p>Ostendere dicitur Deus faciem suam <strong>(Ps. LXXIX,
4)</strong>, cum respectu gratiae suae, quibus vult, scilicet
electis suis seipsum in corda eorum occulta inspiratione
insinuat, et ad diligendum se amorem suum
infundit.</p>
<p>Sedere dicitur non corporaliter humano more,
sed potentialiter super omnem creaturam rationabiliter
praesidere: ut est illud in psalmo: <em>Regnavit
Dominus super omnes gentes, Deus sedet super sedem
sanctam suam</em> <strong>(Ps. XLVI, 9)</strong>. Sedere etiam Deus dicitur
<em>super Cherubin</em> <strong>(Ps. XCVIII, 1)</strong>. qui interpretatur
multitudo seu plenitudo scientiae, per quod significantur
<nobr><sub></sub></nobr> sancti angeli sive mentes spiritualium virorum, in
quibus Deus invisibiliter praesidet et regnat. In illis
enim sedet qui scientia ejus et dilectione pleni
sunt. In Proverbiis quippe Salomonis scriptum est,
<em>Anima ejus sedes sapientiae; sapientia vero Dei Patris
Christus est</em> <strong>(I Cor. I, 24)</strong>, qui in animis sanctorum
dicitur sedere.</p>
<p>Descendere Deus in mundum dicitur quando aliquid
novum quod antea non fuerat in creatura humana
operatur, sicut Filius Dei descendisse narratur,
quando veram carnem ex Maria virgine propter
redemptionem nostram suscepit, et verus homo fieri
dignatus est, non amittendo quod erat, sed assumendo
quod non erat. De cujus descensione, id est,
<nobr><sub></sub></nobr> incarnatione in psalmo scriptum est: <em>Et inclinavit
coelos et descendit, et caligo sub pedibus ejus</em> <strong>(Ps. XVII,
10)</strong>. Coelos inclinavit, qui ante adventum suum praenuntios
angelos sive prophetas misit, quod ejus adventum
hominibus annuntiarent. Caligo sub pedibus
ejus fuit, quia impii homines ob suam malitiam
incarnationem ejus agnoscere non potuerunt, sed
neque adhuc possunt.</p>
<p>Stare dicitur Deus cum nos infirmos, id est, suam
creaturam ad poenitentiam et conversionem patienter
sustinet, ut est illud in Habacuc propheta: <em>Stetit
et mensus est terram, et dissolvit</em> <strong>(Habac. III, 6)</strong>: id
est, stetit ad superveniendum, et dissolvit credentes
in se a vinculis peccatorum.</p>
<p>Transire dicitur Deus, cum de cordibus quorumdam
<nobr><sub></sub></nobr> hominum, in quibus ante per fidem credebatur,
postea subrepente perfidia, vel quolibet delicto ab
eis recedit, et ad alios transit, quemadmodum de
Judaeis ad gentes, de haereticis ad catholicos, seu
de quibuslibet irreligiosis ad religiosos.</p>
<p>Recedere dicitur Deus et ad alios transire, quod
non localiter aut visibiliter, sed invisibiliter occultoque
judicio ac justo facere aliquid consuevit.</p>
<p>Ambulare dicitur Deus, non de loco ad locum
transeundo, quia impium est ita credere, sed ambulatio
ejus in cordibus sanctorum delectatio, sicut
scriptum est: <em>Et inhabitabo in eis, et ambulabo, et ero
illorum Deus</em> <strong>(II Cor. VI, 16)</strong>. Vel certe ambulare
Dei est in sanctis praedicatoribus suis de loco ad
locum transire.</p>
<p><nobr><sub></sub></nobr> Loqui Dei invisibiliter sine sono vocis vel quolibet
strepitu occulte mentibus sanctorum voluntatem
suam atque rectum intellectum inspirare, seu futura,
sicut in sanctis prophetis revelare. Quae locutio Dei,
ut quidam volunt, tribus modis accipitur. Primo
namque modo per subjectam creaturam, sicut <em>ad
Mosen in rubo apparuit</em> <strong>(Exod. III, 2)</strong>. Vel sicut ad
<em>Abraham</em> <strong>(Gen. XVIII)</strong> atque <em>Jacob</em> <strong>(Gen. XXXII, 24)</strong>,
et caeteris sanctis, quibus in angelis apparere dignatus
est. Secundo vero modo in somnis, sicut <em>Jacob</em>
<strong>(Gen. XXVIII, 12)</strong> et <em>Zachariae</em> prophetae <strong>(Zach. IV, 1)</strong>
et <em>Joseph sponso Mariae</em> <strong>(Matt. I, 20)</strong>, et sanctis aliis,
quibus secretum suum revelare voluit. Tertio autem
modo neque per creaturam visibilem neque hominem,
sed occulta tantum inspiratione invisibiliter
<nobr><sub></sub></nobr> corda suorum tangendo loquentes efficit, quemadmodum
in libris prophetarum scriptum est, cum ipsi
prophetae subito afflati spiritu divino exclamabant,
<em>haec dicit Dominus</em> <strong>(Isai. VII, 7)</strong>.</p>
<p>Videre Dei est acta bona approbare, sicut est illud
in Genesi: <em>Vidit Deus cuncta quae fecerat et erant
valde bona</em> <strong>(Gen. I, 31)</strong>, id est, intelligentibus bona
demonstravit. Aliter, Videre Dei est mala hominum
sciendo reprobare, sicut est illud in Isaia propheta,
<em>Et vidit Deus, et malum apparuit in oculis ejus</em> <strong>(Isai.
LIX, 15)</strong>. Item aliter videre Dei est, nos videntes
facere, ut est illud in psalmo, <em>Proba me, Deus, et
scito cor meum</em> <strong>(Ps. CXXXVIII, 23)</strong>, et caetera: <em>et vide
si via iniquitatis in me est.</em> Modus iste locutionis
<nobr><sub></sub></nobr> etiam in libro B. Job similiter reperitur, ubi de
sapientia Dei Patris per quam plurima insignia
locutus est, de Patre adjecit, <em>Tunc vidit illam et enarravit,
et investigavit, et praeparavit</em> <strong>(Job XX, 27)</strong>; id
est, videntes fecit, et praedicantes, et investigantes,
atque aliis annuntiantes.</p>
<p>Cognoscere Dei, est cognoscentes facere, sicut ait
ad Abraham, <em>Nunc cognovi quod timeas Dominum</em>
<strong>(Gen. XXII, 12)</strong>. Neque enim in tempore novit, qui
omnia scit antequam fiant. Sed cognoscere dicitur
Deus cognoscentes facere; ut quod prius de se quales
essent incogniti erant, per ejus interrogationem probatione
sibimetipsi manifesti fierent. Tale est illud
in lege Moysi de populo Israelitico, <em>Ut tentem,</em> inquit,
<em>eos, utrum custodiant mandata mea, an non</em> <strong>(Exod.
<nobr><sub></sub></nobr> XVI, 4)</strong>.</p>
<p>Nescire Dei, est quosdam reprobos reprobare,
sicut est illud in Evangelio, <em>Nescio vos unde sitis;
recedite a me qui operaris iniquitatem</em> <strong>(Luc. XIII, 27)</strong>.</p>
<p>Zelare dicitur Deus, cum creaturam suam quam
non vult perire, saepe <em>castigat, corripit, atque flagellat,</em>
et flagellando ad se reducit. Vel zelare dicitur
Deus, cum nullum peccatum impunitum vult relinquere.
Justus est enim, et ideo omnis injustitia exsecrabilis
est illi, quam, ut dictum est, nullo modo impunitam
patitur.</p>
<p>Irasci dicitur Deus, non animi motu, vel qualibet
perturbatione, quae illi omnino accidere non potest:
sed creaturae delinquenti, id est, hominibus impiis,
et peccatoribus, justam dicitur inferre ultionem, hoc
<nobr><sub></sub></nobr> est, reddere illis quod merentur: et haec ultio divina,
furor ejus dicitur <strong>(Ps. VI, 1)</strong>.</p>
<p>Poenitere dicitur Deus, non quod more hominum
pro transactis operibus scilicet poeniteat; qui enim
novit antequam fiant, pro perpetratis actibus poenitere
non potest, sed poenitentia Dei, statuta mutare,
et quod prius aliter fuerat, in aliud mutare, id est,
aut de bonis exigentibus culpis in malum, <em>sicut de
Saul legitur poenituisse Dominum, quod constituisset
eum regem</em> <strong>(I Reg. XV, 12)</strong>; vel sicut nunc videmus
in populo Judaeorum actum, qui cum esset populus
Dei, ob impietatem suam facti sunt <em>synagoga Satanae</em>
<strong>(Apoc. II, 9)</strong>. De malo vero in bonum, sicut accidit
in populo gentium, qui ante <em>non populus Dei,</em> nunc
autem per Christi gratiam, <em>populus Dei factus est</em>
<nobr><sub></sub></nobr> <strong>(Rom. IX, 26)</strong>. Hoc quippe modo occulto Dei judicio,
<em>Judas proditor de apostolatus gradu lapsus</em> <strong>(Act. I, 18)</strong>,
inferni baratro demersus est. <em>Latro</em> vero prius crimen
rapacitatis operans, <em>de cruce ad paradisum</em> translatus
est <strong>(Luc. XXIII, 43)</strong>. Hanc quoque mutationem
de bono ad melius, ut dictum est; sive de bono ad
malum, seu de malo ad bonum, quae occulto Dei
judicio, ac justo, per severitatem justitiae suae, sive
per misericordiam ejus fiat, poenitentiam Dei dicimus:
quod expressius in libro Jeremiae scriptum est
<strong>(Jer. XVIII, 8)</strong>.</p>
<p>Non poenitere Dei, statuta nullo modo mutare, ut
est illud in psalmo: <em>Juravit Deus, et non poenituit eum;</em>
id est, Pater ad Filium: <em>Tu es Sacerdos in aeternum,
</em><nobr><sub></sub></nobr> <em>secundum ordinem Melchisedech</em> <strong>(Ps. CIX, 4)</strong>. Sacerdos
tamen Patris dictus est Filius Dei, non secundum
divinitatem, sed secundum humanitatem, in qua se
pro nobis per passionem et mortem suam, acceptabile
sacrificium Deo Patri obtulit, ut ipse esset sacrificium,
qui sacerdos.</p>
<p>Oblivisci Deus dicitur, cum quibusdam impiis et
peccatoribus non miseretur. Quod utique non facit
per crudelitatem quae in Deo non est, sed per occultum
justumque judicium suum.</p>
<p>Indurare Deus dicitur quorumdam malorum corda,
sicut <em>de Pharaone rege Aegypti scriptum est</em> <strong>(Exod.
VII, 3)</strong>; non quod omnipotens Deus per potentiam
suam eorum corda induret, quod impium est ita
credere, sed exigentibus eorum culpis, cum duritiam
<nobr><sub></sub></nobr> cordis qua ipsi omnia mala perpetrando invertunt,
non aufert: quasi illos induret, quos justo judicio
indurari sinit.</p>
<p>Dormire Dei est, cum unigenitus Filius Patris in
assumpta carne mori pro nobis dignatus est: cui
mors recte dulcis praedictus est somnus, ipso dicente
per Jeremiam prophetam, <em>Ideo quasi de somno excitatus
sum, et vidi, et somnus meus dulcis est mihi</em>
<strong>(Jerem. XXXI, 26)</strong>. Aliter dormire dicitur Deus, cum
fides ejus inter prosperitates hujus mundi et inter
quorumdam corda fidelium non vigilat, sed dormit.
Hanc dormitionem ipse Jesus significavit, <em>cum in
mari inter fluctus maris dormivit</em> <strong>(Marc. IV, 38)</strong>. Vel
certe, dormire Dei, est anxiis tardius subvenire,
sicut est illud in psalmo: <em>Exsurge, quare obdormis,
</em><nobr><sub></sub></nobr> <em>Domine</em> <strong>(Ps. XLIII, 23)</strong>, etc.</p>
<p>Vigilare Dei, est in defensione electorum suorum
se manifestum demonstrare.</p>
<br> <h4><center>CAPUT II.
<em>De his quae appellantur membra Domini, vel quae de
eo significantur.</em> </center></h4>
<p>Oculi Domini intelliguntur inspectio divina. In psal.:
<em>Oculi Domini super justos</em> <strong>(Ps. XXXIII, 16)</strong>. Palpebrae
Dei, sunt judicia ejus quae probant filios hominum;
qui neque fatigantur rerum obscuritatibus, sed exercentur;
neque inflantur cognitione, sed confirmantur.
Aures Domini, cum exaudire dignatur. In psal.:
<em>Et aures ejus in preces eorum</em> <strong>(Ibid.)</strong>.</p>
<p>Os Domini, sermo ad homines. In propheta: <em>Os
Domini locutum est</em> <strong>(Isai. I, 20)</strong>.</p>
<p><nobr><sub></sub></nobr> Verbum Domini, Filius. In psalmo: <em>Eructavit cor
meum verbum bonum</em> <strong>(Ps. XLIV, 2)</strong>.</p>
<p>Brachium Domini, vel manus, Filius, per quem
omnia operatus est. In propheta: <em>Et brachium Domini
cui revelatum est</em> <strong>(Isai. LIII, 1)</strong>. Dextera Domini,
idem quod supra in psalmo: <em>Dextera Domini fecit
virtutem</em> <strong>(Ps. CXVII, 16)</strong>. Digitus Dei; dicitur Spiritus
sanctus, propter partitionem bonorum quae ab eo
dantur unicuique propria, sive hominum, sive angelorum.
In nullis enim membris nostris sic apparet
partitio quam in digitis. Nec te scandalizet membrorum
diversitas, cum aedificet corporis unitas. Uterus
Domini, secretum, ex quo Filium protulit. In psalm.
<em>Ex utero ante luciferum genui te</em> <strong>(Ps. CIX, 3)</strong>. Pedes
<nobr><sub></sub></nobr> Domini, stabilitas aeternitatis. In psalmo: <em>Et caligo
sub pedibus ejus</em> <strong>(Ps. XVII, 10)</strong>. Vestigia Domini,
operum secretorum signa. In psalmo: <em>Et vestigia tua
non cognoscentur</em> <strong>(Ps. LXXVI, 20)</strong>. Gressus Domini,
adventus, vel visitatio Domini. In psalmo: <em>Visi sunt
ingressus tui, Deus</em> <strong>(Ps. LXVII, 25)</strong>.</p>
<p>Arma Domini, adjutorium ejus in sanctos. In psalmo:
<em>Apprehende arma et scutum</em> <strong>(Ps. XXXIV, 2)</strong>. Scutum,
protectio Domini. In psalmo: <em>Domine, ut scuto
bonae voluntatis tuae coronasti nos</em> <strong>(Ps. V, 13)</strong>. Framea,
ultio divina in impios. In psalmo: <em>Effunde frameam,
et conclude</em> <strong>(Ps. XXXIV, 3)</strong>. Arcus, intentio comminationis
divinae. In psalmo: <em>Arcum suum tetendit, et
paravit illum</em> <strong>(Ps. VII, 13)</strong>. Sagittae, praecepta divina,
apostoli, vel prophetae. In psalmo: <em>Misit sagittas
</em><nobr><sub></sub></nobr> <em>suas, et dissipavit eos</em> <strong>(Ps. XVII, 15)</strong>. Item: <em>Sagittae in
manu potentis</em> <strong>(Ps. CXXVI, 4; CXIX, 4)</strong>. Gladius, vindicta,
vel sermo Domini. In Apostolo: <em>Vivus est enim
sermo Dei, et efficax, et penetrabilior omni gladio ancipiti</em>
<strong>(Hebr. IV, 12)</strong>. Romphea, idem quod supra. Tuba
Domini, vox manifesta Domini. In Apostolo: <em>In
jussu, et in voce archangeli, et tuba Dei</em> <strong>(I Thess. IV, 15)</strong>.
Currus Dei, sedes Dei, vel quadriformitas Evangeliorum.
In psalmo: <em>Currus Dei decem millibus multiplex</em>
<strong>(Ps. LXVII, 18)</strong>. Virga Domini, regni significatio, vel
correptio disciplinae. In psalmo: <em>Virga aequitatis,
virga regni tui</em> <strong>(Ps. XLIV, 7)</strong>. Manus Domini, minae,
vel vindictae ejus. Baculus Domini, sustentatio consolationis
Domini. In psalmo: <em>Virga tua et baculus
tuus ipsa me consolata sunt</em> <strong>(Ps. XXII, 4)</strong>. Alias, baculus
<nobr><sub></sub></nobr> Domini, sanctam crucem, vel disciplinam
sanctae Ecclesiae designat. Item baculus, sustentaculum
est quodlibet, ut in libro Tobiae: Baculum senectutis
nostrae <strong>(Tob. V, 23)</strong>.</p>
<br> <h4><center>CAPUT III.
<em>De supernis creaturis.</em> </center></h4>
<p>Carbones, ignis charitatis, aut exemplorum, aut
poenitentiae. In psalmo: <em>Cum carbonibus desolatoriis</em>
<strong>(Ps. CXIX, 4)</strong>. Fumus, initia compunctionis futurae,
vel ipsius comminationis Dei. In psalmo: <em>Ascendit
fumus in ira ejus</em> <strong>(Ps. XVII, 9)</strong>. Item in aliam partem,
sicut fumus oculis noxius, id est vanitas. Ignis, Spiritus
sanctus. In Actibus Apostolorum: <em>Et apparuerunt
illis dispertitae linguae, tamquam ignis, seditque
</em><nobr><sub></sub></nobr> <em>supra singulos eorum, et repleti sunt omnes Spiritu
sancto</em> <strong>(Act. II, 3)</strong>. Coelum, apostoli, sive sancti, ideo
quod Dominus inhabitet in eis. <em>Coeli enarrant gloriam
Dei</em> <strong>(Ps. XVIII, 2)</strong>. Coeli in sancta Scriptura designant
aliquando superiora mundi corpora, ignota
nobis quibus modis distincta sint, et de queis satis
difficile est disputare, sed non impossibile, cui dat
Deus intelligere; ut dedit Apostolo, <em>rapto usque ad
tertium coelum</em> <strong>(II Cor. XII, 2)</strong>; exceptis illis materialibus
coelis. Dicuntur coeli sancti apostoli, praedicatores
verbi veritatis; per quos coelos tamquam pluvia
irrigati sumus, ut per totum mundum seges Ecclesiae
pullularet. Sunt etiam coeli omnes animae sanctae
et justae, in quibus Deus habitat in templo fidei et
<nobr><sub></sub></nobr> operationis. Item coelum, sancta Scriptura; de qua
nobis et sol sapientiae, et luna scientiae, et ex antiquis
patribus stellae exemplorum et virtutum lucent:
quod <em>coelum sicut pellis extenditur</em> <strong>(Ps. CIII, 2)</strong>, quia
per scriptores suos carnis lingua formatum ante oculos
nostros per verba doctorum exponendo disputatur.
Nubes, prophetae, sive sancti, qui pluant verbum
Domini. In Isaia: <em>Mandabo nubibus desuper ne pluant</em>
<strong>(Isai. V, 6)</strong>. Nubes etiam in malam partem, tempora
iniquorum significat: ut, <em>Velut nubes pertransivit
salus mea</em> <strong>(Job. XXX, 15)</strong>. Tonitrua, voces Evangelii:
eo quod de coelo ex dictis Dei intonent. In
Psalmo, <em>Vox tonitrui tui in rota</em> <strong>(Ps. LXXVI, 19)</strong>;
hoc est, in toto. Coruscationes, splendores Evangelii.
In psalm.: <em>Illuxerunt coruscationes tuae orbi terrae</em>
<nobr><sub></sub></nobr> <strong>(Ibid.)</strong>. Fulgura, virtutes, vel verba Jesu Christi.
In psalm.: <em>Et fulgura multiplicavit, et conturbavit eos:</em>
id est, inimicos, vel Judaeos.</p>
<p>Angelorum nomine in sancta Scriptura Dominus
designatur, ut Isaias testatur: Et vocabitur nomen
ejus magni consilii angelus. Aliquando ipse angelicus
chorus: ut Petro Christus, <em>An putas quia non
possum rogare Patrem meum, et exhibebit mihi plusquam
duodecim legiones angelorum</em> <strong>(Matt. XXVI, 53)</strong>.
Aliquando cives coelestis Jerusalem ex hominibus
assumpti, ut Dominus in Evangelio, <em>In resurrectione
enim neque nubent, neque nubentur, sed sunt sicut angeli
Dei in coelo</em> <strong>(Matt. XXII, 30)</strong>. Aliquando fidelium
populus, ut est illud, <em>Statuit terminos gentium, secundum
numerum filiorum Israel</em> <strong>(Deut. XXXII, 8)</strong>, vel
<nobr><sub></sub></nobr> angelorum Dei. Hoc nomine quilibet etiam justus
designatur, ut de Joanne Baptista Dominus, <em>Ecce ego
mitto angelum meum ante faciem tuam</em> <strong>(Matth. XI, 10)</strong>.
Aliquando praedicatores, vel sacerdotes, ut scriptum
est, <em>Labia sacerdotis custodiunt scientiam, et legem
requirunt ex ore ejus, quia angelus Domini exercituum
est</em> <strong>(Malach. II, 7)</strong>. Et Apostolus: <em>Mulier debet velare
caput in ecclesia, propter angelos</em> <strong>(I Cor. XI, 10)</strong>; id
est episcopos; et unusquisque fidelis, quod bona annuntiat,
angeli nomen sibi vindicat, si bene vivat.
Ad ultimum, diabolus et coapostatae ejus angeli mali
nuncupantur; quo licet angelicam dignitatem amiserint,
subtilitatem tamen angelicae naturae non amiserunt;
per quos <em>Angelos malos, immissiones</em> <strong>(Ps. LXXVII,
49)</strong> adversitatum vel aegritudinum, permissione Dei
<nobr><sub></sub></nobr> fiunt, quando, et ubi voluerit. Throni, angeli, vel
sancti, vel ipsa regnandi potestas. In psalmo, <em>Thronus
tuus Deus in saeculum saeculi</em> <strong>(Ps. XLIV, 7)</strong>. Item in
aliam partem de diabolo: <em>Ponam thronum meum ad
aquilonem</em> <strong>(Isai. XIV, 13)</strong>. Sedes, idem quod supra,
angeli vel sancti, eo quod in his Dominus sedeat, et
per eos sua judicia decernat. In psalmo, <em>Deus sedet
super sedem sanctam suam</em> <strong>(Ps. XLVI, 9)</strong>. Sol, Dominus
Jesus Christus, qui fulgeat terris. In Salomone quod
dicturi sunt reprobi in fine: <em>Ergo sol justitiae non
luxit nobis</em> <strong>(Sap. V, 6)</strong>. Alias persecutio, ut illud,
<em>Orto sole aruerunt</em> <strong>(Matth. III, 6)</strong>. Luna Ecclesia, eo
quod in hac mundi nocte resplendeat. In psalmo:
<em>Fecit lunam in tempore</em> <strong>(Ps. CIII, 19)</strong>. Pro defectu
<nobr><sub></sub></nobr> etiam nostrae carnis ponitur, quia dum menstruis
momentis decrescit, defectum nostrae mortalitatis
designat. Stellae, sancti, sive docti, vel qui ad justitiam
erudiunt. In Daniele: <em>Docti tamquam stellae fulgebunt</em>
<strong>(Dan. XII, 3)</strong>. Nebulae, velamentum mysteriorum
Dei; interdum et angeli Dei. In propheta: <em>Et
nebulae pulvis pedum ejus</em> <strong>(Nahum. I, 3)</strong>. Alias abolitio
peccatorum, ut Isaias, <em>Delevi ut nubem iniquitatem
tuam, et quasi nebulam peccata tua</em> <strong>(Isai. XLIV, 22)</strong>.
Caligo, divinorum secretorum operimentum. In psal.:
<em>Et caligo sub pedibus ejus</em> <strong>(Ps. XVII, 10)</strong>. Abyssus
profunditas Scripturarum. In psalm.: <em>Abyssus abyssum
invocat</em> <strong>(Ps. XLI, 8)</strong>. Item abyssus nomine profunditas
veteris et novi Testamenti intelligitur; unde. <em>Abyssus
abyssum invocat;</em> dum vetus Testamentum novum
<nobr><sub></sub></nobr> annuntiat. Sive abyssus est mens humana, quae
semetipsam non potest comprehendere; unde propheta,
<em>Dedit abyssus vocem suam ab altitudine</em> <strong>(Habac.
III, 10)</strong> phantasiae suae: quia dum semetipsam mens
humana non penetrat, ex comparatione sui, divinae
naturae potentiam quam comprehendere non sufficit,
humilius laudat. Vel certe, <em>abyssus judicia Dei sunt;
et abyssus abyssum invocat</em> <strong>(Ps. XXXV, 7; XLI. 8)</strong>,
quando occulto Dei judicio de praesentibus malis
transit peccator ad aeterna mala, et de ardore cupiditatum
in flammas gehennarum. Ros, verbum Domini;
ideo quod madefaciat hominum corda, ut,
<em>Rorate, coeli, desuper</em> <strong>(Isai. XLV, 8)</strong>. Et in psalm.:
<em>Sicut ros Hermon, qui descendit in montem Sion</em> <strong>(Ps.
CXXXII, 3)</strong>. Pluvia praecepta vel mandata Domini;
<nobr><sub></sub></nobr> vel verba sanctorum apostolorum; eo quod terram,
id est homines irriget. In psal.: <em>Pluviam voluntariam
segregabit Deus haereditati tuae</em> <strong>(Ps. LXVII, 10)</strong>. Nives,
pro candore justitiae, et pro baptismo. In psalm.:
<em>Lavabis me, et super nivem dealbabor</em> <strong>(Ps. L, 9)</strong>.
Grando, comminationes Domini, quibus contumaces
everberat. In psalm.: <em>Grando et carbones ignis</em> <strong>(Ps.
XVII, 13)</strong>. Item in aliam partem: <em>Et occidit in grandine
vineas eorum</em> <strong>(Ps. LXXVII, 46)</strong>. In frigore vero
nivis, et in duritia grandinis vita accipitur pravorum,
quae et torpore frigescit, et per duritiae malitiam
perit. Pruina, abstinentia, eo quod per hanc frigescat
calor corporis. In psalm.: <em>Factus sum sicut uter in
pruina</em> <strong>(Ps. CXVIII, 83)</strong>. Tempestas, persecutionum
vel tribulationum impetus. In psalm.: <em>Qui salvum
</em><nobr><sub></sub></nobr> <em>me fecit a pusillanimitate spiritus et tempestate</em> <strong>(Ps.
LIV, 9)</strong>. Glacies, durities peccatorum. In Salomone:
<em>Sicut in sereno glacies, ita solventur peccata tua</em> <strong>(Eccl.
III, 17)</strong>. Venti, animae sanctorum. In psalm.: <em>Volavit
super pinnas ventorum</em> <strong>(Ps. XVII, 11)</strong>. Item in malam
partem. In Matthaeo: <em>Flaverunt venti</em> <strong>(Matt. VII, 2)</strong>.
Aquilo, diabolus, vel homines infideles, aut mali, vel
frigus peccatorum. In propheta: Ab aquilone exardescent
mala super terram. Et alibi: <em>Ab aquilone
pandetur malum</em> <strong>(Jerem. I, 14)</strong>. Et alibi: <em>Surge, aquilo</em>
<strong>(Cant. IV, 16)</strong>; id est, recede. Dexter, idem quod
supra. In Salomone: <em>Aquilo durus ventus</em> <strong>(Prov. XXV,
23)</strong>. Nomine autem dexter vocatur, eo quod diabolus
nomen sibi dextri praesumat, tamquam boni; sive
<nobr><sub></sub></nobr> quod occidentem, id est peccatum, respicientibus
dexter fiat. Auster, calor fidei. In psal.: Sicut torrens
in austro <strong>(Ps. CXXV, 4)</strong>. Est et Spiritus sanctus, ut
ibi, <em>Surge, aquilo, et veni auster</em> <strong>(Cant. IV, 6)</strong>: id est,
Recede, diabole, et veni, spiritus alme. Aer, inanitatis
enuntiatio. In Apostolo: <em>Sic pugno, non quasi
aerem verberans</em> <strong>(I Cor. IX, 26)</strong>; id est, non inania
consectans.</p>
<p>Tempora, opportuna distributio voluntatis divinae.
In Psalmo: <em>Fecit lunam in tempora</em> <strong>(Ps. CIII, 19)</strong>.
Ver vitae renovatio, vel per baptismum, vel per resurrectionem.
In psalmo: <em>Aestatem et ver tu fecisti
ea</em> <strong>(Ps. LXXIII, 17)</strong>. Aestas venturae jucunditatis praefiguratio.
In psalmo, ut supra. Hiems, praesens vita,
persecutio, vel tribulatio. In Evangelio: <em>Ut non fiat
</em><nobr><sub></sub></nobr> <em>vestra fuga hieme, vel sabbato</em> <strong>(Matt. XXIV, 20)</strong>. Anni,
aliquando pro aeternitate accipiuntur, ut ibi: <em>Et anni
tui non deficient</em> <strong>(Ps. CI, 28)</strong>. Interdum et pro brevitate
hujus vitae, ut hic: <em>Anni nostri tamquam aranea
meditabuntur</em> <strong>(Ps. LXXXIX, 3)</strong>. Mensium nomine qui
diebus coadunantur, collectiones animarum designantur,
vel perfectio sanctorum, ut ibi: <em>Erit mensis
ex mense</em> <strong>(Isai. LXVI, 23)</strong>: videlicet eis in requie,
quibus nunc perfectio fuerit in operatione. Dies et
nox, justitia et iniquitas, fides et infidelitas, prospera
et adversa. In psal.: <em>In die mandavit Dominus
misericordiam suam, et in nocte</em> declaravit <strong>(Ps. XLI, 9)</strong>.
Dierum nomine intelligitur etiam illuminatio divinae
gratiae per diversa dona virtutum. Item dies designat
angelum apostatam: dum Job ita loquitur: <em>Maledicant
</em><nobr><sub></sub></nobr> <em>ei qui maledicunt diei</em> <strong>(Job III, 8)</strong>. Noctis autem
nomine, vel error ignorantiae caecitas, vel etiam
mortis acerbitas accipitur. Lumen et tenebrae, ita
maxime accipiuntur ut dies et nox. In ep. Joan.:
<em>Qui diligit fratrem suum, in lumine manet: qui autem
odit fratrem suum, in tenebris est</em> <strong>(I Joan. II, 10)</strong>. Per
lumen etiam intentio cordis declaratur. Umbra, protectio
divina. In ps.: <em>Sub umbra alarum tuarum protege
me</em> <strong>(Ps. XVI, 8)</strong>. Alias oblivio, vel peccata, ut
ibi: <em>Sedentes in tenebris et in umbra mortis</em> <strong>(Ps. CVI,
10)</strong>. Umbra est aliquando delectatio peccatorum, ut
in Job: <em>Sub umbra dormit in secreto</em> <strong>(Job XL, 16)</strong>.
Rursus umbra oblivionem mentis, vel mortem carnis,
vel imitationem diaboli significat. Lucis nomine,
Dominus, vel quilibet justus intelligitur, ut in
<nobr><sub></sub></nobr> Evang.: <em>Erat lux vera quae illuminat omnem hominem
venientem in hunc mundum</em> <strong>(Joan. I, 9)</strong>. Et Apostolus:
<em>Fuistis aliquando tenebrae, nunc autem lux in
Domino</em> <strong>(Eph. V, 8)</strong>. Ponitur etiam pro illuminatione
fidei, et pro vita. Hora, quingenti (ut putant quidam)
anni: si quando dies pro toto mundi istius saeculo
accipitur: in Epistola Jo.: <em>Filioli mei, novissima hora
est</em> <strong>(I Joan. II, 18)</strong>. Oriens, quia ab illa parte lux
oritur, Salvator: maxime in Luca: <em>Visitavit nos
Oriens ex alto.</em> Et in Zach.: <em>Ecce vir Oriens nomen
ejus</em> <strong>(Luc. I, 78)</strong>. Occidens, vitae melioris defectus.
In propheta: <em>Occidet vobis sol in meridie</em> <strong>(Zach. VI,
12)</strong>. Aquilonaris pars semper in adverso ponitur,
ut proph. de diabolo: <em>Ponam sedem meam ad Aquilonem</em>
<nobr><sub></sub></nobr> <strong>(Amos VIII, 9)</strong>; et alibi: <em>Ab Aquilone pandetur
malum</em> <strong>(Jer. I, 14)</strong>. Mane, lux actuum bonorum, vel
baptismum, vel resurrectio Dominica. In psal.: <em>Mane
astabo tibi, et videbo</em> <strong>(Ps. V, 5)</strong>; et alibi: <em>A custodia
matutina usque ad noctem speret Israel in Domino</em>
<strong>(Ps. CXXIX, 6)</strong>, id est a resurrectione Domini spes
nostra, usque in finem saeculi, id est diem judicii.
Per mane etiam vel matutinum, praesentis vitae prosperitas
significatur, ut illud: <em>Vae tibi, terra, cujus
rex juvenis est, et cujus principes mane comedunt</em>
<strong>(Eccl. X, 16)</strong>; mane autem comedunt, qui de hujus
mundi prosperitatibus extolluntur, dum in extremo
ejus deberent praestolari, frui aeternis felicitatibus.
Meridies, plana doctrinarum factorumque claritas.
In Salom.: <em>Ubi cubas in meridie</em> <strong>(Cant. I, 6)</strong>. Et in
<nobr><sub></sub></nobr> malam partem in psal.: <em>A daemonio meridiano</em> <strong>(Ps.
XC, 6)</strong>, id est manifesto. Vespere, finis vitae, vel
saeculi, vel poena; in ps.: <em>Ad vesperum demorabitur
fletus, et ad matutinum laetitiae</em> <strong>(Ps. XXIX, 6)</strong>. <em>Aurorae</em>
nomine mens justorum accipitur, quae peccati sui
tenebras relinquens, ad lucem erupit, sole justitiae
illuminata <strong>(Cant. VI, 9)</strong>. Arcturi nomine, qui in coeli
axe constitutus VII stellarum radiis fulget, Ecclesiae
universalis exprimitur, quae in Apoc. Jo. per VII
Eccles. et VII candelabra figuratur <strong>(Apocal. I, 20)</strong>.
Oriones in pondere hiemis orientes, sanctos designant
martyres, quod pondus persequentium et hanc
vitam amantium pertulerunt, et ad coeli faciem quasi
in hieme venerunt. Hyades a Graeca littera <b></b> nuncupatae,
a cujus forma non discrepant visione, et
<nobr><sub></sub></nobr> ortae pluvias afferunt: sanctos praedicatores, quod
verbis pluunt et corda hominum salubriter irrigant,
significant: <b></b> namque Graece, <em>imber</em> Latine dicitur.</p>
<br> <h4><center>CAPUT IV.
<em>De Terrenis.</em> </center></h4>
<p>Terra, homo ipse. In Evang.: <em>Aliud cecidit in terram
bonam</em> <strong>(Marc. IV, 8)</strong>. Item: <em>Terra es, et in terram
ibis</em> <strong>(Gen. III, 19)</strong>. Item in malam partem, de peccatore:
<em>Terram edes omnibus diebus vitae tuae</em> <strong>(Gen. III,
14)</strong>. Aliter, terra intelliguntur qui terrenis actibus
occupati, per eleemosynas et lacrymas ad vitam
aeternam perveniunt: unde psal.: <em>Advocavit coelum desursum,
et terram discernere populum suum</em> <strong>(Ps. XLIX, 4)</strong>.
Arida, infructuosi homines: in Salo: <em>Cooperire aridam
</em><nobr><sub></sub></nobr> <em>malitia et dolositate</em> <strong>(Eccl. XXXVII, 3)</strong>. Pulvis,
peccatores, vel carnis vanitas: in psalm.: <em>Sicut pulvis
quem projicit ventus</em> <strong>(Ps. I, 4)</strong>. Lutum, peccatorum
glutinum: in ps.: <em>Eripe me de luto ut non infigar</em>
<strong>(Ps. LXVIII, 15)</strong>. Item in aliam partem. In Joan.: <em>Lutum
fecit, et linivit oculos meos</em> <strong>(Joan. IX, 11)</strong>. Montes
Dominus, Ecclesia, apostoli, sive sancti, a celsitudine
virtutum: in ps.: <em>Qui descendit super montem Sion</em>
<strong>(Ps. CXXXII, 3)</strong>. Item propheta: <em>Erit mons domus Domini
super verticem montium</em> <strong>(Isa. II, 2)</strong>. Item in
aliam proph.: <em>Ne quando offendant pedes vestri ad
montes caliginosos</em> <strong>(Jer. XIII, 16)</strong>, id est, haereticos.
Colles, sancti, sed minoris meriti: in psal.: <em>Montes
et omnes colles</em> <strong>(Ps. CXLVIII, 9)</strong>. Item in aliam partem:
<nobr><sub></sub></nobr> in Evang.: <em>Omnis mons et collis humiliabitur</em> <strong>(Luc. III,
5)</strong>. Valles, contritiones cordis humilis: in psalm.:
<em>Et convalles abundabunt frumento</em> <strong>(Ps. LXIV, 14)</strong>. Item
in aliam partem: in proph.: <em>Vallem filiorum Ennon</em>
<strong>(Jer. XIX, 2)</strong>. Petra, Christus, a firmitate: in
apostolo: <em>Petra autem erat Christus</em> <strong>(I Cor. X, 4)</strong>.
Lapides, interdum Christus, aut sancti: in psal.:
<em>Lapis quem reprobaverunt aedificantes</em> <strong>(Ps. CXVII, 22)</strong>.
Item: <em>Abscissus est de monte lapis sine manibus et implevit
universam terram</em> <strong>(Dan. II, 35)</strong>. Item: <em>Et vos
tamquam lapides vivi superaedificamini</em> <strong>(II Petr. II, 5)</strong>.
Item in aliam partem, de insipientibus et duro corde:
<em>Potens est Deus de lapidibus istis suscitare filios Abrahae</em>
<strong>(Matth. III, 9)</strong>. Et alibi: <em>Auferam cor lapideum
de carne vestra</em> <strong>(Ezech. XXXVI, 26)</strong>. Ager, hic mundus:
<nobr><sub></sub></nobr> in Evangel.: <em>Ager est hic mundus</em> <strong>(Matt. XIII, 38)</strong>.
Alias <em>ager</em> est disciplina coelestis studii, <em>in quo thesaurus
absconditur</em> <strong>(Ibid., 44)</strong>, id est coeleste desiderium.
Campi, sancti, sive Scripturae divinae: eo quod
pastum animarum praebeant: in psalm.: <em>Et campi
tui replebuntur ubertate</em> <strong>(Ps. LXIV, 12)</strong>. Item in malam
partem: <em>In campo Taneos</em> <strong>(Ps. LXXVII, 43)</strong>. Item
campi propter aequalitatem dicuntur populi justi.
Pascua, refectio Spiritalis: in psal.: <em>In loco pascuae
ibi me collocavit</em> <strong>(Ps. XXII, 2)</strong>. Cultura, sancti qui excoluntur
a Deo: in Apostolo: <em>Dei cultura estis</em>
<strong>(I Cor. III, 8)</strong>. Agricola, Deus: in Evang.: <em>Ego sum
vitis vera, et Pater meus agricola est</em> <strong>(Joan. XV, 1)</strong>.
Sulci, corda sanctorum: in ps.: <em>Sulcos ejus inebrians</em>
<strong>(Ps. LXIV, 11)</strong>. Semen divina praedicatio: in Evang.:
<nobr><sub></sub></nobr> <em>Exiit qui seminat seminare semen suum</em> <strong>(Luc. VIII, 5)</strong>.
Messis, ubertas, vel copia fidelium: in Evang.: <em>Levate
oculos vestros, et videte regiones, quia albae sunt
ad messem</em> <strong>(Joan. IV, 35)</strong>; et aliter: <em>Messis consummatio
saeculi, sicut messores angeli</em> <strong>(Matth. XIII, 39)</strong>.
Manipuli, fructus justitiae: in ps.: <em>Portantes manipulos
suos</em> <strong>(Ps. CXXV, 6)</strong>. Stipula, aridi ad fidem, vel inanes:
in Apostolo: <em>Ligna, fenum, stipulam</em> <strong>(I Cor. III,
13)</strong>; et in proph.: Hei mei, <em>quia factus sum, sicut qui
colligit stipulam</em> in messe <strong>(Mich. VII, 1)</strong>: hoc est,
nullos boni operis fructus inveni. Et alibi: <em>Stipula
collecta synagoga peccantium</em> <strong>(Eccl. XXI, 10)</strong>. Area,
Ecclesia: in Evang.: <em>Et permundabit aream suam</em>
<strong>(Matth. III, 12)</strong>. Ventilabrum, examen justitiae Dei:
in Evang.: <em>Cujus ventilabrum, in manu sua</em> <strong>(Ibid.)</strong>.
<nobr><sub></sub></nobr> Triticum, Dei verbum, sancti vel electi Dei: in
Evang.: <em>Congregabit triticum suum in horreum</em> <strong>(Ibid.)</strong>.
Hordeum, legis littera: in Evang.: <em>Est puer unus hic,
qui habet V panes hordeaceos</em> <strong>(Joan. III, 10)</strong>, id est
litteram, V libros Moysi. Palea, peccatores: in Evangel.:
<em>Paleas autem comburet igni inexstinguibili</em>
<strong>(Matth. III, 10)</strong>; et Hier.: <em>Quid paleas ad triticum,
dicit Dominus</em> <strong>(Jer. XXIII, 28)</strong>. Zizania, scandala, vel
male viventes: in Evang.: <em>Venit inimicus, et superseminavit
zizania in medio tritici</em> <strong>(Matth. XIII, 25)</strong>.
Vinea, Ecclesia. vel populus Israel: in ps.: <em>Vineam
de Aegypto transtulisti</em> <strong>(Ps. LXXXIX, 9)</strong>. Item in malam
partem: <em>Ex vinea enim Sodomorum vitis eorum</em>
<strong>(Deut. XXXII, 52)</strong>. Vitis, Christus: in Evang.: <em>Ego
</em><nobr><sub></sub></nobr> <em>sum vitis vera</em> <strong>(Joan. XV, 1)</strong>. Item in aliam partem:
in Cantico Deuteron., hoc quod supra. Palmites,
apostoli, vel sancti: in Evang.: Ego sum vitis vera,
vos palmites. Et in malam partem: ubi supra: Et
palmes eorum ex Gomorrha. Uvae; fructus justitiae:
in Esa.: <em>Exspectavi ut faceret uvam</em> <strong>(Isa. V, 4)</strong>. Item
in malam partem: ubi supra: <em>Uva eorum, uva fellis</em>
<strong>(Deut. XXXII, 32)</strong>. Botrus, Ecclesia, sive corpus Domini.
In Num.: <em>Eo quod botrum inde portassent filii
Israel</em> <strong>(Num. XIII, 24)</strong>. Vindemia, consummatio saeculi,
vel vindicta in populum: in psalm.: Vindemiant
eam omnes qui transgrediuntur viam <strong>(Ps. LXXIX,
13)</strong>; et Joel.: <em>Mittite falces,</em> et vindemiate vineam
terrae, quia maturae sunt uvae ejus <strong>(Joel. III, 13)</strong>.
Torcular, altare, ab eo quod ibi oblationes tamquam
<nobr><sub></sub></nobr> fructus conferantur: ut in Isaia, <em>Et torcular fodi in
ea</em> <strong>(Isai. V, 2)</strong>. Et aliter, torcular, tribulationum
pressura in Ecclesia sancta, in qua fideles probantur.
In titulo psalmi. <em>In finem pro torcularibus</em>
<strong>(Psal. VIII, 1)</strong>. Fenum, populus, caro, vel vana gloria.
In Esa.: <em>Omnis caro fenum, et omnis gloria ejus
sicut flos feni</em> <strong>(Isai. XL, 6)</strong>. Herba, jucunditas, vel
quaedam rudimenta proficientis animae. In Gen.:
<em>Producat terra herbam virentem</em> <strong>(Gen. I, 11)</strong>. Item in
malam partem: <em>Mane sicut herba transeat</em> <strong>(Ps.
LXXXIX, 6)</strong>. Flores Christus, vel specimen justitiae
aut inchoatio bene operantium: ut in Cantico canticorum
sponsus: <em>Fulcite me floribus</em> <strong>(Cant. II, 1)</strong>. Lilium
Christus, vel angeli candore justitiae. In Salom.:
<em>Ego flos campi et lilium convallium</em> <strong>(Ibid.)</strong>. Rosae,
<nobr><sub></sub></nobr> martyres, a rubore sanguinis: in Salom.: Sicut rosa
germinat super humida fluenta. Violae confessores,
ob similitudinem lividorum corporum. In Cantico
cant.: <em>Flores in terra visi sunt</em> <strong>(Cant. II, 12)</strong>. Silvae,
gentes. In psal.: <em>Invenimus eam in campis sylvae</em>
<strong>(Ps. CXXXI, 6)</strong>. De his silvis egressi sunt <em>duo ursi,</em>
Vespasianus scilicet, et Titus, reges Romanorum, <em>ad
praeceptum</em> figurati <em>Helisaei,</em> et post XLII annos ascensionis
ejus ad coelos Judaicos <em>pueros</em> comederunt
<strong>(IV Reg. II, 24)</strong>. Condensa, opaca, vel contecta Scripturae
divinae. In psal.: <em>Et revelavit condensa</em> <strong>(Ps
XXVIII, 9)</strong>. Ligna, peccatores igni deputandi In Ecclesiaste:
<em>Qui scindit ligna,</em> periclitabitur in eis
<strong>(Eccl. X, 9)</strong>. Item in bonam partem: <em>Et erit tamquam
lignum quod plantatum est</em> <strong>(Ps. I, 3)</strong>. Alias ligni nomine
<nobr><sub></sub></nobr> sancta crux designatur: ut propheta: <em>Mittamus
lignum in pane ejus</em> <strong>(Jer. XI, 19)</strong>; id est, in carne
Christum cruce suspendamus. Item: <em>En colligo duo
ligna</em> <strong>(III Reg. XVII, 12)</strong>. Item lignum significat justos
ac peccatores: ut Salom.: <em>Si ceciderit lignum ad
austrum aut ad aquilonem, ubicumque conciderit, ibi
erit</em> <strong>(Eccl. XI, 3)</strong>: quia in die mortis, justus ad austrum
cadit, peccator ad Aquilonem: qui justus per
fervorem spiritus ad gaudium ducitur: peccator ad
Aquilonem: qui justus per fervorem spiritus ad gaudium
ducitur: peccator cum apostata angelo in frigido
corde reprobatur. Radix, origo: in Apostolo:
<em>Quod si radix sancta et rami</em> <strong>(Rom. XI, 6)</strong>; et in malam
partem, in psal.: <em>Evellet radicem tuam de terra
</em><nobr><sub></sub></nobr> <em>viventium</em> <strong>(Ps. LI, 7)</strong>. Arbor, homo, a fructu operum:
in Evang.: <em>Aut facite arborem bonam, et fructum ejus
bonum</em> <strong>(Matth. XII, 33)</strong>; et in malam partem: <em>Aut
facite arborem malam, et fructum ejus malum.</em> Quidam
in hoc testimonio, arborem hanc, voluntatem hominis
magis quam ipsum hominem accipiendum putant.
Arbor etiam fuit Christus cum resurrexit, qui
cum moreretur granum fuit. Ramus, successio: in
Apostolo: <em>Quod si radix sancta, et rami</em> <strong>(Rom. XI, 6)</strong>.
Item in aliam partem: in Daniel.: <em>Praecidite ramos
ejus</em> <strong>(Dan. IV, 11)</strong>. Item rami sunt sententiae sanctorum
Patrum: in Evang.: <em>Alii caedebant ramos de arboribus</em>
<strong>(Matt. XXI, 8)</strong>. Folium, sermo doctrinae: in
psal.: <em>Et folium ejus non defluet</em> <strong>(Ps. I, 3)</strong>. Et aliter,
folium, vestitus et decor cum protectione divinae
<nobr><sub></sub></nobr> gratiae; et in malam partem: <em>Non invenit in ea
fructum propter folia</em> <strong>(Matt. XXI, 19)</strong>, id est, verba
sine fructu: unde monet Apostolus, <em>ut diligamus non
verbo neque lingua, sed opere et veritate</em> <strong>(I Joan. III, 18)</strong>.
Comparatur etiam homo folio, qui ab arbore cecidit
in paradiso. Poma, sanctorum in virtutibus fructus:
in Cantico cant.: <em>Et manducet fructum pomorum suorum</em>
<strong>(Cant. V, 1)</strong>. Palma, perfectio vel victoria: in
psal.: <em>Justus ut palma florebit</em> <strong>(Ps. XCI, 13)</strong>. Palma
enim tarde proficit, sed diu in viriditate persistit:
ita sancta Ecclesia cum multis difficultatibus ad fidei
statum venit, et pro collectione plurimorum in ejusdem
fidei gloria diutius stare concupiscit. Palma
inferius corticum suarum involutionibus angustatur,
sed superius amplitudine pulchrae viriditatis expanditur:
<nobr><sub></sub></nobr> sic electorum vita inferius est despecta, sed
superius pulchra. Habet quiddam et aliud palma, quo
a cunctis arborum generibus differt: omnis enim
arbor quae in suo robore juxta terram vaste subsistit,
crescendo superius angustatur; et quantum paulisper
sublimior, tantum in altum redditur subtilior:
palma vero ab imis inchoat, et juxta ramos ac fructus
ampliori robore exsurgit: et quae tenuis ab imis
proficit, vastior ad summam succrescit. Quibus itaque
talia arbusta, nisi terrenis mentibus inveniuntur
esse similia, inferius vasta, superius angusta: quia
nimirum omnes hujus saeculi dilectiones, in terrenis
rebus sunt fortes, in coelestibus debiles: pro temporali
gloria usque ad mortem desudare appetunt,
et pro spe perpetua ne parum quidem in labore subsistunt:
<nobr><sub></sub></nobr> pro terrenis lucris quaslibet injurias tolerant,
et pro coelesti mercede vel tenuissimas unius
verbi contumelias ferre recusant. Nam ut terreno
judici totos dies assistant, fortes sunt: in oratione
vero coram Domino, vel unius horae momento lassantur.
Saepe nuditatem, vigilias, famem, pro acquirendis
divitiis et honoribus tolerant, et multa se
abstinentia cruciant. At contra ex aequalitate palmarum
designatur proficiens vita justorum, qui nequaquam
in terrenis studiis sunt fortes, et in coelestibus
debiles; sed longius atque distantius studiosos
se Deo exhibent, quam saeculo fuisse meminerunt.
Scriptum est itaque recte, ut admonui: Justus
ut palma florebit; et caetera. Cedri, excelsioris potentiae
<nobr><sub></sub></nobr> viri: In ps.: <em>Ut cedrus Libani multiplicabitur</em>
<strong>(Ps. XCI, 15)</strong>; et in malam partem, superbi, elati:
ut in psal.: <em>Et confringet Dominus cedros Libani</em>
<strong>(Ps. XXVIII, 5)</strong>. Olea, sanctus misericordiae abundans
fructibus: in ps.: <em>Ego autem sicut oliva fructifera in
domo Domini</em> <strong>(Ps. LI, 10)</strong>. Oleaster, homo sine fructu,
vel gentilis: in Apostolo: <em>Si autem tu ex naturali
excisus es oleastro</em> <strong>(Rom. XI, 24)</strong>. Ficus, synagoga
interdum: in Evang.: <em>Et arefacta est continuo ficulnea</em>
<strong>(Matt. XXI, 19)</strong>; et in Habacuc: <em>Ficus non afferet
fructum</em> <strong>(Hab. III, 17)</strong>. Ficus et in bono et in malo
accipitur: ut Esaias: <em>Et ostendit mihi ficus bonas
valde, et malas valde</em> <strong>(Jer. XXIV, 3)</strong>; et Dominus Nathanaeli:
<em>Cum esses sub ficu</em> (id est, sub peccato
originali), <em>vidi te</em> redempturus <strong>(Joan. I, 48)</strong>. Ficus
<nobr><sub></sub></nobr> etiam intelligitur humana natura, vel incredula synagoga;
quae bene condita propria sponte est lapsa,
et fructum praecepti Dei, vel bonae operationis non
protulit: unde in ea fructum Dominus tribus annis
exquisivit, nec invenit: quia eam sub <em>tribus temporibus</em>
<strong>(Luc. XIII, 7)</strong>, id est, ante legem, sub lege, sub
gratia admonendo, visitando requisivit. Ante legem
parcendo sustinuit; sub gratia, quia incarnationis
suae praesentiam exhibendo monstravit; in lege, quia
praecipiendo docuit: quibus tamen tribus temporibus
infructuosa remansit, et a radicibus aruit. Sycomorus,
ficus fatua dicitur: quam pusillus <em>Zachaeus subiit</em>
<strong>(Luc. XIX, 4)</strong>, et Dominum vidit: quia qui mundi
sapientiam humiliter eligunt, ipsi Dei sapientiam
subtiliter aspiciunt. Prudenter sycomorum ascendimus,
<nobr><sub></sub></nobr> si provide eam quae divinitus praecipitur, laudabilem
et sapientem fatuitatem tenemus. Quid enim
in hoc mundo insipientius quam amissa non quaerere:
possessa largiri, rapientibus relaxare, nullam
pro acceptis injuriis injuriam reddere: sed juxta
praeceptum Dominicum, in omnibus patientiam praebere?
Hyssopus, herba humilis, et lapidi in quo nascitur
astricta, cujus radices saxum penetrare dicuntur:
ipsa vero praecipue pulmones curat. In pulmone
notatur superbia: illic inflatio, illic anhelitus.
In hyssopo igitur designatur humilitas et patientia.
Rhamnus, urticae, cardui, sentes, paliuri, herbae aculeis
refertae: significant immites, dolosos, superbos,
et omnes improbos, quos nullus bonorum vel mansuetorum
potest contingere, vel castigare sine doloris
<nobr><sub></sub></nobr> compunctione. Item significant vitia, et tentationum
inflictiones: ut in Genesi: <em>Spinas et tribulos germinabit
tibi</em> <strong>(Gen. III, 18)</strong>. Malagranata, Ecclesia de
multis gentibus sive diversas gratias habens: in Canticis
canticorum: <em>Emissiones tuae paradisus malagranatorum
cum fructu pomorum</em> <strong>(Cant. IV, 3)</strong>. Alias mala
intelliguntur fructus bonae operationis cum bono
odore, id est, gratia bonae famae, et morum fructibus.
Arundo, peccator, vel fragilis in fide, vel in aliqua
tentatione: in Evangelio: <em>Arundinem quassatam non
confringet</em> <strong>(Matth. XII, 20)</strong>. Item arundo, infirmum
auxilium: in Esaia: <em>Quid confidis in baculo isto arundineo
Aegyptio?</em> cui si quis <em>incubuerit, conquassabitur,
et perforabit manum ejus</em> . . . <strong>(Isai. XXXVI, 6)</strong>. Rubus,
<nobr><sub></sub></nobr> ut quidam opinantur, Mariae virginis praefiguratio: eo
quod quasi de humani corporis rubo, Salvatorem
tamquam rosam emiserit; aut quod vim divini fulgoris,
sine viri assumptione pertulerit. In Exodo:
<em>Apparuitque ei Dominus in flamma ignis de medio
rubi, et videbat quod rubus arderet, et non combureretur</em>
<strong>(Exod. III, 2)</strong>. Alias rubus ardens nec consumptus
Judaicum populum signavit, quod et legis Dei
flammam praecepit, et tamen peccati poenam nequaquam
vitavit. Spinae, interdum noxiae divitiarum
curae, animum suffocantes, et hujus mundi sollicitudines:
in Evangelio: <em>Aliud cecidit in spinas</em> <strong>(Luc.
VIII, 6)</strong>; et iterum: <em>Qui a sollicitudinibus et divitiis et
voluptatibus suffocantur</em> <strong>(Ibid., 14)</strong>. Tribuli, aculei
vitiorum vel tentationum: in Genesi: <em>Spinas et tribulos
</em><nobr><sub></sub></nobr> <em>germinabit tibi</em> <strong>(Gen. XIII, 18)</strong>. Fontes, baptismum:
in psalmo: <em>Sicut cervus desiderat ad fontes
aquarum</em> <strong>(Ps. XLI, 2)</strong>. Fons etiam est Christus, ut
psalmo: <em>Sitivit anima mea ad Deum fontem vivum</em>
<strong>(Ibid.)</strong>; et Esaias: <em>In die illa erit fons patens
domus David</em> <strong>(Zach. XIII, 1)</strong>, et caetera. Item in malam
partem: ut Apostolus: <em>Fontes sine aqua</em> <strong>(II
Petr. II, 17)</strong>. Aquae, tentationes: in psal.: <em>Forsitan
ut aqua absorbuisset nos</em> <strong>(Ps. XXIII, 4)</strong>. Item:
<em>Intraverunt aquae usque ad animam meam</em> <strong>(Ps.
LXVIII, 2)</strong>. Item in bonam partem: in Jeremia:
<em>Me dereliquerunt fontem aquae vivae</em> <strong>(Jerem. II, 13)</strong>; et in
Esaia: <em>Qui sititis, ite ad aquam</em> <strong>(Isai. LV, 1)</strong>, id est,
ad doctrinam. Aquae nomine in Scriptura sancta
aliquando Spiritus sanctus significatur. Sic enim
<nobr><sub></sub></nobr> Spiritus sancti infusio designatur: ut in Evangel.:
<em>Qui credit in me, flumina de ventre ejus fluent aquae
vivae</em> <strong>(Joan. VII, 38)</strong>. Item per aquam angelicus chorus
exprimitur: ut in psalmo; <em>Et aquae quae super
coelos sunt laudent nomen Domini</em> <strong>(Ps. CXLVIII, 4)</strong>. Item
scientia sacra: ut in libro Sapientiae: <em>Aqua sapientiae
potabit eos</em> <strong>(Eccl. XV, 3)</strong>. Et iterum: <em>Aqua profunda
verba ex ore viri</em> <strong>(Prov. XVIII, 4)</strong>. Prava quoque scientia
per aquam appellatur. Sicut per Salomonem,
mulier quae typum haereseos tenet, callidis persuasionibus
blanditur dicens; <em>Aquae furtivae dulciores
sunt</em> <strong>(Prov. IX, 17)</strong>. Aqua etiam hujus mundi prosperitatem
significat: ut in psalmo: <em>Transivimus per
ignem et aquam, et eduxisti nos in refrigerium</em> <strong>(Ps.
LXV, 12)</strong>. Ignis et aqua utrumque periculosum: ut in
<nobr><sub></sub></nobr> Evangelio: <em>Frequenter eum et in ignem et in aquam
misit, ut eum perderet</em> <strong>(Marc. IX, 21)</strong>. Quando res
sunt angustae, et aliquae infelicitates sunt in hoc
mundo, quasi ignis est. Quando res sunt prosperae, et
abundantia saeculi circumfluit, quasi jam aqua est.
Per aquam etiam populi designantur, ut in Apocalypsi:
<em>Aquae multae populi sunt multi</em> <strong>(Apocal. XVII,
15)</strong>. Per aquam quoque non solum cursus discurrentium
populorum, sed etiam bonorum mentes, fidei
praedicamenta sequentes ostenduntur: sicut apud
Esaiam est: <em>Beati qui seminatis super omnes aquas</em>
<strong>(Isai. XXXII, 20)</strong>. Aqua etiam baptismum indicat: ut
ait Joannes Evangelista: <em>Tres sunt, qui testimonium
dant in terra, spiritus, aqua, et sanguis</em> <strong>(I Joan. V, 8)</strong>.
<nobr><sub></sub></nobr> Spiritus enim, nos per adoptionem filios Dei fecit.
Sacri fontis unda nos abluit. Sanguis Domini nos
redemit. Torrens, persecutionis incursus, vel mortis
dilapsus. In psalmo: <em>De torrente in via bibit</em> <strong>(Ps. CIX,
7)</strong>. Item: <em>Torrentem pertransivit anima mea</em> <strong>(Ps.
CXXIII, 5)</strong>. Et in bonam partem: <em>Et torrente voluptatis
tuae potabis eos</em> <strong>(Ps. XXXV, 9)</strong>. Torrentes etiam
sancti appellantur praedicatores, qui dum in praesenti
vita divinis nobis eloquiis influunt, aquarum
multitudine, quasi in hieme colliguntur: quia et
aestivo sole adveniente se subtrahunt, quia cum
aeternae patriae lux emicuerit, praedicare cessabunt.
Flumina, infidelium populi. In psalmo: <em>Super flumina
Babylonis</em> <strong>(Ps. CXXXVI, 1)</strong>. Item in bonam partem:
<em>Flumina de ventre ejus fluent aquae vivae</em> <strong>(Joan.
<nobr><sub></sub></nobr> VII, 38)</strong>; id est, diversae gratiae spiritus. Sic in psalmo:
<em>Fluminis impetus laetificat civitatem Dei</em> <strong>(Ps.
XLV, 5)</strong>. Lacus, infernum. In psalmo: <em>Posuerunt me
in lacu inferiore</em> <strong>(Ps. LXXXVII, 7)</strong>: id est, illo inferni
loco, in quo peccatores soli poenali custodia detinentur.
Mare, saeculum, sive populi. In psalmo: <em>Hoc
mare magnum et spatiosum</em> <strong>(Ps. CII, 25)</strong>. Per mare
etiam intelliguntur sacrae Scripturae, ut in Ezechiele:
<em>Aspectus rotarum, et opus earum, quasi visio maris</em>
<strong>(Ezech. I, 16)</strong>. Recte itaque sacra eloquia visioni maris
conferuntur, quia sententiae locutionis sacramento
baptismatis confirmantur. Pisces, sancti, interdum
peccatores. In Evangelio: <em>Et traxerunt plenum
rete piscibus magnis</em> <strong>(Joan. XXI, 11)</strong>. Item in malam
partem: <em>Malos autem foras miserunt</em> <strong>(Matth. XIII, 48)</strong>.
<nobr><sub></sub></nobr> Rursus piscium nomine, fides non ficta exprimitur;
quemadmodum enim piscis sub tegumento aquarum
nascitur, vivit, et alitur: sic et fides quae in Deum
est, quae alterius vitae gaudia, per lamenta praesentia,
fletusque irrequietos, in corde gignit; invisibili gratia
spiritus per aquam baptismatis consecratur; invisibili
auxilio divinae protectionis, ne deficiat, nutritur;
invisibili praemiorum intuitu, quaecumque valet,
bona operatur: memor illius Apostolici: <em>Quia quae
videntur temporalia sunt, quae autem non videntur,
aeterna</em> <strong>(II Cor. IV, 18)</strong>. Piscis autem assus, passionem
significat; fluctus, tentationes. In psal.: <em>Omnia
excelsa tua, et fluctus tui super me transierunt</em> <strong>(Ps.
XLI, 8)</strong>. Significant etiam fluctus, timorem Dei ut in
libro Job: <em>Sicut tumentes fluctus super me sic semper
</em><nobr><sub></sub></nobr> <em>timui Dominum</em> <strong>(Job XXXI, 23)</strong>. Unde, idem quod
supra in Cantico: <em>Gelaverunt undae in medio mari</em>
<strong>(Exod. XV, 8)</strong>. Insulae, animae, vel Ecclesiae Dei, quae
diversis tentationum tunduntur fluctibus. In psal.:
<em>Laetentur insulae multae</em> <strong>(Ps. XCVI, 1)</strong>. Littus, finis
saeculi. In Evangel.: <em>Et secus littus sedentes elegerunt
bonos in vasa</em> <strong>(Matth. XIII, 48)</strong>. Arena maris, innumerae
gentium multitudines. In Genesi: <em>Et multiplicabo
semen tuum</em> (id est, sanctos) <em>sicut stellas coeli, et
sicut arenam</em> (peccatores) <em>quae est ad oram maris</em> <strong>(Gen.
XXII, 17)</strong>.</p>
<br> <h4><center>CAPUT V.
<em>De Animantibus.</em> </center></h4>
<p>Aves, sancti, quod ad superiora corde evolent. In
<nobr><sub></sub></nobr> Evangel.: <em>Et fecit ramos magnos, ita ut possent sub
umbra ejus aves coeli habitare</em> <strong>(Marc. IV, 32)</strong>. Intelliguntur
etiam per aves superfluae cogitationes, quod
monstratur per <em>Abraham, qui cum sacrificium Deo
offerret,</em> insistentes aves perferebat, <em>quas abigebat</em>
<strong>(Gen. XV, 11)</strong>: quod enim in orationis sacrificio se
importunae cogitationes ingerunt, et subortae, corda
justorum polluunt: sed dum citius manu discretionis
abiguntur, festive agitur, ne cordis faciem caligo
tentationis operiat, quae ante jam ex illicita delectatione
tangebat. Volatus, sanctorum excessus in
Deum, vel in Scripturis intellectus. In Psal.: <em>Et volabo
et requiescam</em> <strong>(Ps. LIV, 7)</strong>. Volucres, in bono
accipiuntur, ut de avibus diximus. In malo autem,
superba daemonia designant, ut in Evangel. Dominus:
<nobr><sub></sub></nobr> <em>Aliud semen cecidit secus viam, et volucres coeli
comederunt illud</em> <strong>(Luc. VIII, 5)</strong>: quia maligni spiritus
humanas mentes obsidentes, dum cogitationes noxias
ingerunt, verbum vitae e memoria evellunt. Alae, duo
Testamenta. In Ezechiele: <em>Unumquodque duabus alis
velabat corpus suum</em> <strong>(Ezech. I, 23)</strong>. Sunt etiam alae,
virtutes sanctorum, per quas ad contemplationem
vel ad coelestia evolant: vel protectio divina. Pennae
Scripturae. In psalmo: <em>Pennae columbae argentatae</em>
<strong>(Ps. LXVII, 14)</strong>. Nidus, Ecclesia, aut requies excelsa
sanctis. In psal.: <em>Et turtur nidum sibi, ubi reponat
pullos suos</em> <strong>(Ps. LXXXIII, 4)</strong>. Et aliter, nidus, bona
conscientia, in qua bonarum cogitationum fetus foventur,
atque in opere pariuntur, ut postea filii appellentur.
In psalmo: <em>Filii tui, sicut novellae olivarum
</em><nobr><sub></sub></nobr> <em>in circuitu mensae tuae</em> <strong>(Ps. CXXVII, 3)</strong>. Pulli,
sancti. In psal. ut supra. Sicut in libro Job: <em>Pulli
ejus lambent sanguinem</em> <strong>(Job XXXIX, 30)</strong>: quod de
filiis sanctae Ecclesiae dicitur, qui sanguinem Christi
bibunt. Et in malam partem. In Salomone: <em>Et pulli
aquilarum devorent eum</em> <strong>(Prov. XXX, 17)</strong>. Aquilae,
sancti. In Evangelio: <em>Ubi fuerit corpus, illic congregabuntur
aquilae</em> <strong>(Matth. XXIV, 28)</strong>: quia egredientes
sanctae animae de corpore ad Christum, qui pro illis
moriendo cadaver factus est, aggregantur. Aquila,
Christum etiam significat, ut Salomon: <em>Via aquilae
in coelo</em> <strong>(Prov. XXX, 19)</strong>, id est, Christi ascensio. Et
in malam partem: Pulli aquilarum devorent eum.
Ut in Hieremia, de malignis spiritibus: <em>Velociores
fuerunt persecutores nostri aquilis</em> <strong>(Thren. IV, 19)</strong>. Per
<nobr><sub></sub></nobr> aquilam designatur etiam terrena tempestas. Struthio,
quilibet haereticus, vel philosophus, vel hypocrita,
qui quasi cum pennis sapientiae est, tamen
non evolat. In Isaia: <em>Erit cubile draconum, et pascua
struthionum</em> <strong>(Isa. XXXIV, 13)</strong>. Et struthio ova parit,
sed pullos inde non nutrit: quia hypocrita quamvis
recte praedicet, tamen per exemplum bonae vitae nullos
filios generat, ut in libro Job: <em>Struthio in terra relinquit
ova sua, et obliviscitur quod pes conculcet ea</em>
<strong>(Job. XXXIX, 14)</strong>. Pelicanus, Dominus Christus in
Passione, aut vir sanctus solitudini deditus. In psal.:
<em>Similis factus sum pelicano solitudinis</em> <strong>(Ps. CI, 7)</strong>.
Corvus, nigredo peccatorum, vel daemones. In Salomone:
<em>Effodiant eum corvi de torrente vel de rupibus</em>
<nobr><sub></sub></nobr> <strong>(Prov. XXX, 17)</strong>. Item in bonam partem. In Canticis
canticorum de sponso: <em>Crines ejus ut abietes, nigri
sicut corvi</em> <strong>(Cant. V, 11)</strong>. Perdix, diabolus. In propheta:
<em>Clamavit perdix, congregavit quae non peperit</em>
<strong>(Jer. XVII, 11)</strong>. Columba, Spiritus sanctus. In Evangelio:
<em>Et vidi Spiritum Dei descendentem sicut columbam</em>
<strong>(Joan. I, 32)</strong>. Item in malam partem, ut in
propheta: <em>Et factus Ephraim quasi columba sine sensu,
non habens cor</em> <strong>(Ezech. VII, 11)</strong>. Turtur, Spiritus sanctus,
aut vir sanctus, aut intelligentia spiritalis. In
Canticis canticorum: <em>Vox turturis audita est in terra
nostra</em> <strong>(Cant. II, 12)</strong>. Sed tunc columba Spiritus sanctus
dicitur quando Scripturae sacrae manifesta dissertio
est. Tunc vero turtur Spiritus sanctus intelligitur,
cum Scripturae altis atque obscuris mysteriis
<nobr><sub></sub></nobr> elevantur. Columba etiam simplicitatem, turtur indicat
castitatem, quia, amisso primo conjuge, ultra
socium non requirit. Milvus significat, ut puto, rapacem,
vel elatum. In psalmo, secundum Hebraeos:
Milvi abies domus est. Accipiter, interdum sanctus,
ut puto, rapiens regnum Dei: qui mutata veteri penna
renovatur, et projiciens inveterata studia dolosae actionis,
simplices actus assumit bene vivendi. In Job:
<em>Numquid in sapientia tua plumescit accipiter?</em> Nycticorax
Christus, vel vir sanctus infidelibus despicabilis.
In psalmo: <em>Factus sum sicut nycticorax in domicilio</em>
<strong>(Ps. CI, 7)</strong>. Passer, nonnumquam Dominus,
aut vir sanctus. In psalmo: <em>Etenim passer invenit sibi
domum</em> <strong>(Ps. LXXXIII, 4)</strong>. Et alibi, quilibet Christianus,
cui ab haereticis dicitur, qui Christum, qui in Scripturis
<nobr><sub></sub></nobr> mons nominatur, sese solummodo putant habere:
<em>Transmigra in montem sicut passer</em> <strong>(Ps. X, 2)</strong>. Gallus, Dominus,
ut puto, aut sanctus. In Salomone: <em>Et gallus ambulans
inter gallinas laetus</em> <strong>(Pr. XXX, 31)</strong>. Et in Job: <em>Quis
dedit gallo intelligentiam</em> <strong>(Job XXXVIII, 36)</strong>. Et in alteram
partem: <em>Et asportari te faciam sicut asportatur gallus
gallinaceus</em> <strong>(Isa. XXII, 17)</strong>. Galli nomine designantur
praedicatores sancti qui, inter tenebras vitae praesentis,
student venturam lucem praedicando quasi cantando
nuntiare: dicunt enim: Nox praecessit, dies
autem appropinquabit. Gallus etiam <em>succinctis lumbis
incedere scribitur</em> <strong>(Prov. XXX, 31)</strong>, quia ipsi praedicatores
sancti inter hujus noctis tenebras verum mane
nuntiantes, in membris suis luxuriae fluxa restringunt,
quibus a Domino dicitur, <em>Sint lumbi vestri praecincti</em>
<nobr><sub></sub></nobr> <strong>(Luc. XII, 35)</strong>. Gallo etiam intelligentia desuper
tribuitur, quia doctori veritatis discretionis
virtus, ut noverit, quibus, quid, quando, vel quomodo
inserat, divinitus ministratur. Non enim una
eademque cunctis exhortatio convenit, quia nec
cunctos par morum qualitas constringit. Gallina, sapientia,
sive Ecclesia, sive anima. In Evangelio:
<em>Sicut gallina congregat pullos suos sub alis suis</em> <strong>(Matth.
XXIII, 37)</strong>. Vespertiliones, idolorum monstra tenebris
dedita. In propheta: <em>Ut adoretis talpas et vespertiliones</em>
<strong>(Isai. II, 20)</strong>. Sunt etiam cogitationes immundae,
quae per daemones intrant. Scarabaeus, propheta:
Et scarabaeus de ligno clamabit, ut putant
quidam, de Domino. Locustae, populi. In Evangelio:
<nobr><sub></sub></nobr> <em>Esca autem ejus erat locusta</em> <strong>(Matth. III, 4)</strong>. Locustarum
nomine aliquando Judaeorum populus, aliquando
conversa gentilitas, aliquando adulantium lingua,
aliquando per comparationem resurrectio Dominica
designatur, aliquando vita praedicatorum significatur.
Apis forma virginitatis, sive sapientiae. In Salomone:
<em>Vade ad apem et disce quam operatrix sit</em> <strong>(Prov. VI, 6)</strong>.
Et in malam partem: in propheta: <em>Et apis quae est in
Assur</em> <strong>(Isai. VII, 18)</strong>. <em>Et circumdederunt me sicut apes</em>
<strong>(Ps. CXVII, 12)</strong>, id est, malitiosi et iracundi. Apes
etiam quae mel in ore habent, et in occulto caudae
vulnus, suo nomine significant omnes qui lingua
blandiuntur, sed latenter ex malitia feriunt: quia
loquendo dulcedinem mellis propinant, sed feriendo
vulnus inferunt. Possunt etiam hoc nomine prudentium
<nobr><sub></sub></nobr> dicta signari, ut est illud: <em>Favus mellis sermones
boni</em> <strong>(Prov. XVI, 24)</strong>. Musca, diabolus, vel minister
ejus, vel spurcitiae idololatriae. In Salomone:
<em>Muscae moriturae exterminant olei suavitatem</em> <strong>(Eccl.
X, 1)</strong>. Bestiae, diabolus, vel homines feri. In psalmo:
<em>Ne tradas bestiis animas confitentes tibi</em> <strong>(Ps. LXXIII,
19)</strong>. Leo, Dominus, ut Apostolus: <em>Vicit leo de tribu
Juda</em> <strong>(Apoc. V, 5)</strong>. Item in malam partem: <em>Ne quando
rapiat ut leo animam meam</em> <strong>(Ps. VII, 3)</strong>. Item: <em>Adversarius
noster diabolus quasi leo circuit</em> <strong>(I Petr. V, 8)</strong>.
Leaena significat superbos vel praecipites. Pardus,
diabolus, vel peccator moribus variis: in propheta:
<em>Sicut Aethiops non mutabit pellem, et pardus varietatem</em>
<strong>(Jer. XIII, 23)</strong>. Elephas peccator immanis. In
Regum: Et adducebant ad Salomonem <em>simias et elephantos</em>
<nobr><sub></sub></nobr> <strong>(III Reg. X, 22)</strong>. Ursus, diabolus, aut duces
saevi, vel insidiatores. In Regnorum: <em>Et egressi sunt
duo ursi, et comederunt eos</em> <strong>(IV Reg. II, 24)</strong>, quia
Vespasianus et Titus Romani imperatores Judaeos
deleverunt. Cervus, Christus, vel sancti. In psalmo:
<em>Sicut cervus desiderat ad fontes aquarum</em> <strong>(Ps. XLI, 2)</strong>.
Et rursus in psalm.: <em>Montes excelsi cervis, petra refugium
erinaceis</em> <strong>(Ps. CIII, 18)</strong>: nam hic vitae contemplativae
dediti significantur. Lupus, diabolus vel
haereticus. In Evangelio: <em>Intrinsecus autem sunt lupi
rapaces</em> <strong>(Matth. VII, 15)</strong>. Item in bonam partem:
<em>Benjamin lupus rapax</em> <strong>(Gen. XLIX, 27)</strong>, apostolum
Paulum significans. Aper, diabolus. In psalmo:
<em>Exterminabit eam aper de silva</em> <strong>(Ps. LXXIX, 14)</strong>. Tigris,
feminea interdum arrogantia. In libro Job secundum
<nobr><sub></sub></nobr> Hebraeum: <em>Tigris periit, eo quod non habuerit
praedam</em> <strong>(Job IV, 11)</strong>. Monoceron, hoc est unicornis.
In psalmo: <em>Et dilectus quemadmodum filius unicornium</em>
<strong>(Ps. XXVIII, 6)</strong>, id est, singularis potentiae, vel
sanctorum qui teneant unicum Dei verbum. Et in
aliam partem: <em>Et a cornibus unicornium humilitatem
meam</em> <strong>(Psalm. XXI, 22)</strong>. In malam partem ponitur pro
quolibet superbo violento, vel unum testamentum
tenente, ut Psalmista in persona passuri Domini:
Libera me, Domine, a cornibus unicornium. Rhinoceron,
fortis quique: vel in bonam vel in malam
partem. In libro Job, secundum Hebraeum: <em>Numquid
volet rhinoceros servire tibi</em> <strong>(Job XXXIX, 9)</strong>.</p>
<p>Onager, eremita, vel qui remoti a turbis popularibus
<nobr><sub></sub></nobr> versantur. In Job: <em>Quis dimittet onagrum liberum</em>
<strong>(Job XXXIX, 5)</strong>? Potest et populus ille Judaeorum
onager dici, quia sequitur in eodem libro: Et vincula
ejus quis solvit vincula utique praeceptorum.
Hinnulus, Christus, aut sancti, pro gratiarum varietate.
In Salomone: <em>Similis es tu, fratruelis meus, damulae,
aut hinnulo cervorum</em> <strong>(Cant. II, 9)</strong>. Dama, idem
quod supra. Lepus, timens Deum. In psalmo: <em>Petra
refugium leporibus et erinaciis</em> <strong>(Ps. CIII, 18)</strong>. Erinacius,
idem quod supra: et erinacii gens invalida, qui fecerunt
in petris domos sibi.</p>
<p>Vulpes, haereticus vel diabolus, vel peccator callidus.
In Evangelio: <em>Ite, dicite vulpi illi</em> <strong>(Luc. XIII, 32)</strong>.
Animal, homo carnalis. In Apostolo: <em>Animalis autem
homo non percipit ea quae sunt spiritus Dei</em> <strong>(I Cor. II,
<nobr><sub></sub></nobr> 14)</strong>. Jumentum, intellectu vel eloquio carens, interdum
obedientes. In psalmo: <em>Ut jumentum factus sum
apud te</em> <strong>(Ps. LXXII, 73)</strong>, interdum luxuriosi, ut illud:
<em>Computruerunt jumenta in stercore suo</em> <strong>(Joel. IV, 17)</strong>.
Equus, vir sanctus. In Abacuc: <em>Qui ascendens super
equos tuos</em> <strong>(Abac. III, 8)</strong>. Et in malam partem: <em>Fallax
equus ad salutem</em> <strong>(Ps. XXXII, 1)</strong>, irrationalis quisque.
In psalmo: <em>Nolite fieri sicut equus et mulus, quibus
non est intellectus</em> <strong>(Ps. XXXI, 9)</strong>. Asinus, corpus humanum,
vel populus gentilium. In Evangelio: <em>Et
adduxerunt ad Jesum asinam et pullum ejus, et eum
desuper sedere fecerunt</em> <strong>(Matth. XXI, 7)</strong>. Asinorum
nomine stultorum pigritia significatur, dum Moyses
testatur. <em>Non arabis in bove simul et asino</em> <strong>(Deut. XXII,
10)</strong>, hoc est, in praedicatione non conjungas prudentem
<nobr><sub></sub></nobr> cum fatuo: simplicitas enim fidelium hoc nomine
exprimitur, quam Christus regendo et praesidendo
ad Hierusalem, id est, visionem pacis deducit.
Unde dicitur: <em>Agnovit et asinus praesepe domini sui</em>
<strong>(Isai. I, 3)</strong>: rursus asino designatur immoderata petulantium
luxuria, ut propheta: <em>Quorum carnes sunt
ut carnes asinorum</em> <strong>(Ezech. XXIII, 20)</strong>.</p>
<p>Asina, caro vel plebs carens Dei notitia. In Evangelio,
idem quod supra. Camelus, divites rebus
saeculi onusti, vel moribus distorti. In Evangelio:
<em>Facilius est camelum per foramen acus transire, quam
divitem intrare in regna coelorum</em> <strong>(Matth. XIX, 24)</strong>.
Cameli nomine etiam ipse Dominus significatur, ut:
<em>Liquantes culicem: camelum autem deglutientes</em> <strong>(Matth.
XXIII, 24)</strong>: hoc in loco Dominus aperte designatur,
<nobr><sub></sub></nobr> qui sponte humiliatus, infirmitatis nostrae onera sustulit,
et acum punctionis, angustiasque foraminis in
dolore suae passionis. Culex susurrando vulnerat,
camelus autem sponte se ad suscipienda onera inclinat:
liquaverunt ergo Judaei culicem, quia seditiosum
latronem dimitti petierunt: camelum autem
glutierunt, quia eum qui ad suscipienda nostrae mortalitatis
onera sponte descenderat, exstinguere clamando
conati sunt. Tauri, principes populorum. In
psalmo: <em>Tauri pingues obsederunt me</em> <strong>(Ps. XXI, 13)</strong>.
Boves, apostoli, qui suscepto jugo Christi, Evangelii
vomere mundum exaraverunt. In psalmo:
<em>Offeram tibi boves cum hircis</em> <strong>(Ps. LXV, 15)</strong>. Boves
etiam stultorum vecordiam significant, ut recte per
<nobr><sub></sub></nobr> Salomonem dicitur: <em>Statimque eam sequitur, quasi bos
ductus ad victimam</em> <strong>(Prov. VII, 22)</strong>: boum nomine
etiam vita uniuscujusque operantis exprimitur, ut
per Moysen: <em>Non alligabis bos bovi trituranti</em> <strong>(Deut.
XXV, 4)</strong>: et Dominus: <em>Dignus est operarius cibo suo</em>
<strong>(Matth. I, 10)</strong>. Vaccae, carnalibus vitiis pleni. In
psalmo: <em>Inter vaccas populorum</em> <strong>(Ps. LXVII, 31)</strong>:
Vaccae etiam fideles omnes in Ecclesia designant,
qui dum sacri eloquii praecepta considerant: quasi
superimpositam sibi <em>Domini arcam portant:</em> quorum
plerique foris carnalibus affectibus ligantur, <em>sed non
declinant a recto itinere: quia arcam Domini portant
in mente</em> <strong>(I Reg. VI, 12)</strong>.</p>
<p>Vitulus, Christus, sive sancti. In psalmo: <em>Tunc
imponent super altare tuum vitulos</em> <strong>(Ps. L, 21)</strong>. Et in
<nobr><sub></sub></nobr> aliam partem: <em>Circumdederunt me vituli multi</em> <strong>(Ps.
XXI, 13)</strong>, hoc est, lascivientes. Sues, peccatores
immundi. In Epistola Petri: <em>Et sus lota in volutabro
luti</em> <strong>(II Petr. II, 22)</strong>. Arietes, apostoli, vel Ecclesiarum
principes. In psalmo: <em>Afferte Domino filios arietum</em>
<strong>(Ps. XXVIII, 1)</strong>. Oves, populi fideles. In Evangel.:
<em>Oves meae vocem meam audiunt</em> <strong>(Joan. X, 27)</strong>: Pecora,
simpliciores quique, minus praediti ratiocinandi
subtilitate. In Salomone: <em>Pasce animas pecorum
tuorum</em> <strong>(Prov. XXVII, 23)</strong>. Hirci, peccatores, sive
gentiles. In Daniele: <em>Ecce autem hircus caprarum veniebat
ab Occidente super faciem totius terrae</em> <strong>(Dan.
VIII, 5)</strong>. Item in bonam partem: <em>Offeram tibi boves
cum hircis</em> <strong>(Ps. LXV, 15)</strong>. Caprae, justi interdum ex
gentibus venientes. In Salomone: <em>Capillatura tua
</em><nobr><sub></sub></nobr> <em>sicut grex caprarum, quae revelatae sunt de Galaad</em> <strong>(Cant.
VI, 4)</strong>. Quemadmodum autem caprae praecipue pastum
in alto quaerunt, sic et sancti mundi baptismo et
poenitentia in supernis pastum desiderant; unde
apostolus: <em>Nostra conversatio in coelis est</em> <strong>(Phil. III, 20)</strong>.
Capreae sunt animae efferatiores factae per vanam doctrinam
philosophorum, sed jam intra Ecclesiam
sanctam per sanctum Evangelium. Agni Christus,
vel apostoli, aut sancti. In Evangelio: <em>Pasce agnos
meos</em> <strong>(Joan. I, 15)</strong>. Haedi peccatores, vel motus carnis.
In Evang.: <em>Haedos autem a sinistris</em> <strong>(Matth. XXV, 33)</strong>.</p>
<p>Talpae, idola, vel haeretici, qui non vident veritatem.
In Isaia: <em>Ut adoretis talpas et vespertiliones</em>
<strong>(Isai. II, 20)</strong>. Canis, diabolus, vel Judaeus, vel gentilis.
In psal.: <em>Et de manu canis unicam meam</em> <strong>(Ps.
<nobr><sub></sub></nobr> XX, 21)</strong>. Et in aliam partem, in Ecclesiaste: <em>Melior
est canis vivus leone mortuo</em> <strong>(Eccle. IX, 4)</strong>. Hic leonem
diabolum, canem vero gentilem, vel hominem
peccatorem accipiendum putant: quod ille ad fidem
vel poenitentiam possit venire, ille autem non veniat.
Canis item segnes praedicatores designat, ut
ibi: <em>Canes muti non valentes latrare</em> <strong>(Isai. LVI, 10)</strong>.
Ranae, daemones. In Apoc.: <em>Et vidi de ore draconis
spiritus tres immundos in modum ranarum. Sunt autem
spiritus daemoniorum</em> <strong>(Apocal. XVI, 13)</strong>. Item ranae,
haeretici, qui in coeno vilissimorum sensuum
commorantes, vana garrulitate oblatrare non desinant.
Formica, providus, vel operarius. In Salom.:
<em>Vade ad formicam, o piger</em> <strong>(Prov. VI, 6)</strong></p>
<p><nobr><sub></sub></nobr> Vermis, Christus pro humilitate assumpti hominis.
In psalm.: <em>Ego autem sum vermis et non homo</em> <strong>(Ps.
XXI, 7)</strong>. Item in aliam partem. In Isaia: <em>Vermis eorum
non morietur</em> <strong>(Isai. LXVI, 24)</strong>, id est, sive ipse
vermis, sive peccati conscientia, vel inquietudo pravae
cogitationis. Aranea, humana fragilitas. In psal.:
<em>Et tabescere fecisti velut araneam animam meam</em> <strong>(Ps.
XXXVIII, 2)</strong>. Telae aranearum, sunt opera temporalis
concupiscentiae, quae nulla solidantur subtilitate,
quae ventus rapit mortalis. Serpens, diabolus, vel
maligni homines. In Evangelio: <em>Serpentes genimina
viperarum</em> <strong>(Matth. XXIII, 33)</strong>. Item in aliam partem,
in Evangelio: <em>Sicut Moyses exaltavit serpentem in
deserto</em> <strong>(Joan. III, 14)</strong>; serpens significat etiam prudentes,
ut ibi: <em>Estote prudentes sicut serpentes</em> <strong>(Mat.
<nobr><sub></sub></nobr> X, 16)</strong>. Draco, diabolus, vel apertus persecutor; in
psalmo: <em>Tu confregisti caput draconis, dedisti eum in
escam populo Aethiopum</em> <strong>(Ps. LXXIII, 14)</strong>. Scorpio,
diabolus, vel ministri ejus; in Evangelio: <em>Dedi vobis
potestatem calcandi super serpentes et scorpiones</em>
<strong>(Luc. X, 19)</strong>. Vipera idem quod supra; in Evangelio:
<em>Genimina viperarum</em> <strong>(Luc. III, 7)</strong>.</p>
<br> <h4><center>CAPUT VI.
<em>De variis nominum appellationibus.</em> </center></h4>
<p>Homo, aut homo totus, aut mens. In Genesi: <em>Fecit
Deus hominem ad imaginem et similitudinem suam</em>
<strong>(Gen. I, 26)</strong>. Et in malam partem; in psalmo: <em>Exsurge,
Domine, non confortetur homo</em> <strong>(Ps. IX, 20)</strong>,
hoc est caro, vel diabolus. Nonne hominis etiam reprehensio
<nobr><sub></sub></nobr> designatur, ut in hoc Apostoli: <em>Cum enim
sint inter vos zelus et contentio, nonne carnales estis,
nonne homines estis</em> <strong>(I Cor. III, 4)</strong>? et alibi: <em>Inimicus
homo hoc fecit</em> <strong>(Matth. XIII, 28)</strong>, id est, diabolus.
Item ab Apostolo dicitur <em>homo peccati et filius perditionis</em>
<strong>(II Th. II, 3)</strong>, id est Antichristus; sed et carnis
nomine homines significantur, inde est: <em>Et videbit
omnis caro salutare Dei</em> <strong>(Luc. III, 6)</strong>. Anima tam
hominum quam jumentorum dicitur; ita in Job: <em>Anima
omnis vivens et spiritus universae carnis in potestate
est</em> Omnipotentis <strong>(Job XII, 10)</strong>: animam rationalem
hominum usque ad spiritualem intellectum
sublevat, animam autem irrationabilium usque ad
corporeos sensus vivificat.</p>
<p>Vir, spiritus, id est mens. In Apostolo: <em>Caput
</em><nobr><sub></sub></nobr> <em>mulieris vir</em> <strong>(I Cor. XI, 3)</strong>. Item vir, in malam partem.
In Genesi: <em>Bona facie valde virgo, quam vir non
cognoverat</em> <strong>(Gen. XXIV, 16)</strong>, id est diabolus, qui plerumque
mentem cogitatione corrumpit. Mulier, anima,
sive caro humana. In Apostolo: <em>Caput mulieris
vir.</em> Mulier pro sexu, ut: <em>Misit Deus Filium suum natum
ex muliere, factum sub lege</em> <strong>(Gal. IV, 4)</strong>. Pro infirmitate,
ut apud Sapientem: <em>Melior est iniquitas
viri quam mulier benefaciens</em> <strong>(Eccl. XLII, 14)</strong>.</p>
<p>Virgo, Ecclesia, vel sanctae animae. In Apostolo:
<em>Despondi enim vos uni viro virginem castam exhibere
Christo</em> <strong>(II Cor. XI, 12)</strong>. Et in malam partem: <em>Descende,
sede in pulvere, virgo filia Babylonis</em> <strong>(Isai. XLVII, 1)</strong>,
id est anima bonitate sterilis, quae hypocrisi vel malitia
<nobr><sub></sub></nobr> fit confusionis filia. Rex, Dominus. In Apostolo:
<em>Rex regum, et Dominus dominantium</em> <strong>(I Tim.
VI, 15)</strong>. Et in malam partem, ut de diabolo: <em>Ipse est
rex super universos filios superbiae</em> <strong>(Job XLI, 25)</strong>.
Regina, Ecclesia. In psalmo: <em>Astitit regina a dextris
tuis</em> <strong>(Ps. XLIV, 10)</strong>. Et iterum regina, anima imperans
corpori. Pater, Dominus. In propheta: <em>Et ero
vobis in patrem, et vos eritis mihi in filios et filias,
dicit Dominus omnipotens</em> <strong>(Jerem. XXXI, 9)</strong>; et in Evangelio:
<em>Unus est enim Pater vester, qui in coelis est</em>
<strong>(II Cor. V, 18)</strong>. Item de diabolo: <em>Quia mendax est et
pater ejus</em> <strong>(Matth. XXIII, 9)</strong>, Pater mendacii et omnium
qui in veritate non permanserint.</p>
<p>Mater, Ecclesia, vel Hierusalem coelestis. In Apostolo:
<em>Illa autem quae sursum est Hierusalem, libera
</em><nobr><sub></sub></nobr> <em>est, quae est mater nostra</em> <strong>(Joan. VIII, 44)</strong>. Item qui
bene loquendo fideles Christo generant et educant,
matres in utroque sexu, <em>ipso Christo teste,</em> existunt
<strong>(Gal, IV, 26)</strong>. Frater, Christus, vel proximus. In psalmo:
<em>Narrabo nomen tuum fratribus meis</em> <strong>(Ps. XXI,
23)</strong>; et ipse ait: <em>Ite, nuntiate fratribus meis</em> <strong>(Matth.
XXVIII, 10)</strong>.</p>
<p>Soror, Ecclesia, Synagoga, vel Christi anima. In
Canticis canticorum: <em>Soror mea sponsa</em> <strong>(Cant. IV, 9)</strong>.
Vir et uxor, Christus et Ecclesia, intellectus spiritalis
et historia Scripturarum. In Apostolo, <em>Viri, diligite
uxores vestras, sicut et Christus dilexit Ecclesiam</em>
<strong>(Ephes. III, 25)</strong>. Sponsus, Christus, ideo quod a Patre
ab initio sit promissus. In psalmo: <em>Et ipse tamquam
sponsus procedens de thalamo suo</em> <strong>(Ps. XVIII, 9)</strong>.
<nobr><sub></sub></nobr> Et in Evangelio: <em>Qui habet sponsam sponsus est</em>
<strong>(Joan. III, 29)</strong>.</p>
<p>Sponsa, Ecclesia, quae utique divinis sponsionibus
sit promissa. In Canticis canticorum: <em>Veni a Libano,
sponsa, veni a Libano</em> <strong>(Cant. IV, 8)</strong>. Filius: populus
credentium. In Apostolo: <em>Jam non est servus, sed filius;
quod si filius, et haeres per Deum</em> <strong>(Gal. IV, 7)</strong>:
filius, id est, Dominus; ut ibi: <em>quod si Filius vos
liberaverit</em> <strong>(Joan. VIII, 36)</strong>.</p>
<p>Filia, anima fidelis? sive Ecclesia. In psalmo:
<em>Audi, filia, et vide</em> <strong>(Ps. XLIV, 11)</strong>; et in malam partem:
<em>Super filiam vagam dispone custodiam</em> <strong>(Eccl.
XLII, 11)</strong>, id est, animae levitatem. Proximi, fide propinqui,
et qui misericordiam impendunt inopi. In Salomone:
<em>Venite, manducate, et bibite, et inebriamini,
</em><nobr><sub></sub></nobr> <em>proximi</em> <strong>(Cant. V, 1)</strong>.</p>
<p>Amici, concordes in Deum. In Evangelio: <em>Vos
amici mei estis</em> <strong>(Joan. XV, 14)</strong>. Senes, consummatae
justitiae. In Genesi: <em>Et mortuus est Abraham senex et
plenus dierum</em> <strong>(Gen. XXV, 8)</strong>. In Salomone: <em>Cani sunt
hominis sensus, et aetas senectutis vita immaculata</em>
<strong>(Sap. IV, 9)</strong>. Et in sinistram partem, de Salomone:
<em>Cumque jam senex esset, depravatum est cor ejus</em> <strong>(III
Reg. XI, 4)</strong>. Juvenes, alacres in Deum. In Epistola
Joannis: <em>Scribo vobis, juvenes, quia fortes estis; et
verbum Dei in vobis manet, et vicistis Malignum</em> <strong>(I Joan.
II, 14)</strong>. Et in malam partem, in Regnorum libro de
Roboam: <em>Derelicto consilio seniorum, locutus est secundum
consilium juvenum</em> <strong>(III Reg. XII, 14)</strong>. Item
<nobr><sub></sub></nobr> ibi: <em>Vae tibi, terra, cujus rex juvenis est</em> <strong>(Eccl. X, 16)</strong>.
Parvulus, mente humilis et simplex. In Evangelio:
<em>Abscondisti haec a sapientibus et prudentibus et revelasti
ea parvulis</em> <strong>(Marc. XI, 25)</strong>. Et in Evangelio: <em>Nisi efficiamini
sicut parvuli, non intrabitis in regnum coelorum</em>
<strong>(Matth. XVIII, 3)</strong>. Et Apostolus: <em>Malitia parvuli
estote, sensibus autem perfecti estote</em> <strong>(I Cor. XIV,
20)</strong>. Item in alteram partem; in Apostolo: <em>Cum essem
parvulus, loquebar ut parvulus</em> <strong>(I Cor. XIII, 11)</strong>.
Parvulus etiam Christus intelligitur, <em>qui se humiliavit
usque ad mortem</em> <strong>(Phil. II, 8)</strong>.</p>
<p>Meretrix, anima peccatrix, quae, relicto coelesti viro
suo, id est Christo, adulterinos de diabolo iniquitatis
fructus concepit. In Jeremia: <em>Facies mulieris meretricis
facta est tibi</em> <strong>(Jer. III, 3)</strong>. Operarii, apostoli,
<nobr><sub></sub></nobr> vel praedicatores Evangelii. In Evangelio: <em>Messis
quidem multa, operarii autem pauci</em> <strong>(Matth. IX, 37)</strong>.</p>
<p>Pastor, Dominus: <em>Ego sum Pastor bonus</em> <strong>(Joan. X,
11)</strong>. Item pastor Apostolus. In Evangelio: <em>Pasce oves
meas</em> <strong>(Joan. XXI, 17)</strong>; et in malam partem: <em>Et abiit
ut pasceret porcos</em> <strong>(Luc. XV, 15)</strong>, id est, qui sunt immundis
cogitationibus. Mercenarii, servientes Domino
non pro amore tantum divino, sed pro temporali
retributione. In Evangelio: <em>Quanti mercenarii
patris mei abundant panibus</em> <strong>(Luc. XV, 17)</strong>? Piscatores,
apostoli, vel doctores. In Evangelio: <em>Et faciam
vos fieri piscatores hominum</em> <strong>(Matth. IV, 15)</strong>. Medicus,
Christus, vel doctus. In Salomone: <em>Mansuetus vir
cordis est medicus.</em> Item, <em>Non egent sani medico, sed
male habentes</em> <strong>(Luc. V, 31)</strong>. Dives, fidelis abundans
<nobr><sub></sub></nobr> spiritalibus bonis. In Apostolo: <em>Quia divites facti estis
in illo in omni scientia et in omni verbo</em> <strong>(I Cor. I,
5)</strong>; dives etiam Christus, ut illud: <em>Dives in omnibus
qui invocant illum</em> <strong>(Rom. X, 10)</strong>. Et in aliam partem:
in Evangelio: <em>Vae vobis divitibus</em> <strong>(Luc. VI, 24)</strong>. Pauper,
humilis: in Evangelio: <em>Et erat quidem Lazarus
pauper</em> <strong>(Luc. XVI, 24)</strong>. Et iterum: <em>Beati pauperes spiritu</em>
<strong>(Matth. V, 3)</strong>. Pauper etiam est Christus, ut
Apostolus: <em>Christus egenus pro nobis factus est,
cum esset dives</em> <strong>(II Cor. VIII, 9)</strong>. Et in malam partem.
In psalmo: <em>Quia pauperes facti sumus nimis</em> <strong>(Ps.
LXXVIII, 8)</strong>.</p>
<p>Vestitus, habens baptismi vel fidei integritatem,
aut justitiae indumentum. In Evangelio: <em>Et vidit ibi
hominem non vestitum veste nuptiali</em> <strong>(Matth. XXII, 11)</strong>;
<nobr><sub></sub></nobr> et Apostolus: <em>Omnes qui Christo baptizati estis, Christum
induistis</em> <strong>(Gal. III, 27)</strong>. Nudus, carens Baptismi
sacramento [<em>Forte</em> vestimento], vel divino adjutorio,
vel bonis operibus. In Apocalypsi: <em>Tu autem nudus
et miser</em> <strong>(Apoc. III, 17)</strong>. Et in bonam partem. In Evangelio:
<em>Et rejecta,</em> inquit, <em>sindone nudus profugit ab
eis</em> <strong>(Marc. XIV, 52)</strong>, id est nudus terrena facultate.</p>
<p>Vivi, justi. In psalmo, <em>Placebo Domino in regione
vivorum</em> <strong>(Ps. CXIV, 9)</strong>. Et in alteram partem; in Salomone:
<em>Et laudavi magis mortuos quam viventes</em> <strong>(Eccl.
IV, 2)</strong>. Mortui, peccatores, vel infideles. In Evangelio:
<em>Sine mortuos sepelire suos mortuos</em> <strong>(Matth. VIII,
22)</strong>. Et in bonam partem: <em>Beati mortui qui in Domino
moriuntur</em> <strong>(Apocal. XIV, 13)</strong>. Item: <em>Mortui estis,
</em><nobr><sub></sub></nobr> <em>et vita vestra abscondita est cum Christo in Deo</em> <strong>(Coloss.
III, 3)</strong>.</p>
<p>Cadavera, infidelium corpora. In propheta: Et
impleam vallem Josaphat cadaveribus mortuorum.
Item in aliam partem: <em>Posuerunt cadavera servorum
tuorum</em> <strong>(Ps. LXXVIII, 2)</strong>. Item, illud: <em>Videbunt cadavera
virorum, qui increduli fuerunt projecta</em> <strong>(Isai.
LXVI, 24)</strong>. Sepulcrum, corpus peccatoris, mortuam
vitiis animam intrinsecus retinens. In Evangelio:
<em>Similes estis sepulcris dealbatis, quae a foris parent
hominibus speciosa, intus vero plena sunt ossibus mortuorum</em>
<strong>(Matth. XXIII, 27)</strong>. E diverso dicit propheta
de sepulcro Domini: <em>Et erit sepulcrum ejus gloriosum</em>
<strong>(Isai. XI, 10)</strong>.</p>
<br> <h4><center>CAPUT VII.
<em>In interiori homine.</em> </center></h4><nobr><sub></sub></nobr> 
<p>Interior homo, anima rationalis. In Apostolo: <em>In
interiori homine habitare Christum per fidem in cordibus
vestris</em> <strong>(Eph. III, 16)</strong>.</p>
<p>Caput ejus, Christus. In Aposto o: <em>Caput viri
Christus</em> <strong>(I Cor. XI, 3)</strong>.</p>
<p>Vertex, summitas justitiae. In Salomone: <em>Coronam</em>
enim <em>gratiarum accipiet tuus vertex</em> <strong>(Prov. IV, 9)</strong>.
Item in aliam partem: <em>Verticem capilli perambulantium
in delictis suis</em> <strong>(Ps. LXVII, 22)</strong>, id est, summa
nequitia. Capilli, ornatus justitiae vel sensus. In
Evangelio: <em>Vestri autem et capilli capitis omnes numerati
sunt</em> <strong>(Matth. X, 30)</strong>.</p>
<p>Collum, sancta Scriptura, ut in Canticis: <em>Collum
tuum sicut turris Libani, ex quo pendent mille clypei
</em><nobr><sub></sub></nobr> <em>omnis armatura fortium</em> <strong>(Cant. IV, 4)</strong>, id est, testimonia
sanctarum Scripturarum, alias superbia: <em>Ut filiae
Sion ambulaverunt extento collo</em> <strong>(Isai. III, 16)</strong>.
Cervix, superbia, ut: <em>Dura cervice</em> <strong>(Act. VII, 51)</strong>.
Oculi, intellectus fidelis et simplex. In Evangelio:
<em>Vestri autem beati oculi qui vident</em> <strong>(Matth. XIII, 16)</strong>;
et alibi: <em>Oculi sapientis in capite ejus, id est, intellectus
in corde prudentis</em> <strong>(Eccl. II, 14)</strong>. Et in malam
partem; in Evangelio: <em>Si oculus tuus nequam fuerit</em>
<strong>(Matth. VI, 23)</strong>. Aures obedientia fidelis. In Evangelio:
<em>Et aures vestrae quae audiunt</em> <strong>(Matth. XIII, 16)</strong>.
Nares, spiraculum fidei, bonarumque virtutum. In
Job: <em>Et spiritus Divinus in naribus meis</em> <strong>(Job XXVII,
3)</strong>. Item: <em>Nasus tuus sicut turris quae est in clibano</em>
<strong>(Cant. VII, 4)</strong>. Et in malam partem: <em>De naribus ejus
</em><nobr><sub></sub></nobr> <em>procedit fumus</em> <strong>(Job XLI, 11)</strong>, id est, diaboli. Fauces
judicium intellectus. In libro Job: <em>Et fauces meae
nonne sapientiam meditantur?</em> Et in malam partem:
<em>Raucae factae funt fauces meae</em> <strong>(Ps. LXVIII, 4)</strong>. Os,
sermo ipse. In psalmo: <em>Os justi meditabitur sapientiam</em>
<strong>(Ps. XXXVI, 30)</strong>.</p>
<p>Lingua, idem quod supra. In psalmo: <em>Et lingua
ejus loquetur judicium</em> <strong>(Ibid.)</strong>, vel Scriptura, ut: <em>Lingua
mea calamus scribae</em> <strong>(Ps. XLIV, 2)</strong>. Dentes, sancti
praedicatores, qui recte praecipiunt, et quemadmodum
praecipiunt, ita vivunt ut hoc sponsae dictum:
<em>Dentes tui sicut greges tonsarum ovium, quae ascenderunt
de lavacro, quae omnes pariunt geminos, et sterilis
non est in eis</em> <strong>(Cant. IV, 2)</strong>. Item interiores sensus
<nobr><sub></sub></nobr> ut per Jeremiam <strong>(Thren. III, 16)</strong>: <em>Fregit ad numerum
dentes meos;</em> dentes enim, singula quae cogitant
quasi manducant, et comminuunt, et ad ventrem
memoriae transmittunt. A xillae quae sunt initia brachiorum,
significant bonorum operum exordium,
quas non movisse pigro, sic imputat Scriptura: <em>Abscondit
piger manum suam sub axilla</em> <strong>(Prov. XIX, 24)</strong>.</p>
<p>Humeri, fortitudo portantis; propheta de Domino
crucem portaturo: <em>Potestas super humerum ejus</em> <strong>(Isai.
IX, 6)</strong>. Manus, opus. In psalmo: <em>Et lavi inter innocentes
manus meas</em> <strong>(Ps. XXV, 6)</strong>; et potestas, ut: <em>Manus
tuae fecerunt me</em> <strong>(Ps. CXVIII, 73)</strong>. Dextera, opera bona.
In Evangelio: <em>Nesciat sinistra tua quid faciat dextra
tua</em> <strong>(Matth. VI, 3)</strong>. Sinistra, opera non bona, ut supra.
Dextra etiam vita aeterna, sinistra autem praesens,
<nobr><sub></sub></nobr> ut illud: <em>Laeva ejus sub capite meo, et dextra
illius amplexabitur me</em> <strong>(Cant. II, 6)</strong>.</p>
<p>Pectus, arcanum intelligentiae. In Evangelio: <em>Discumbebat
autem super pectus Domini discipulus, quem
Jesus amabat plurimum</em> <strong>(Joan. XIII, 23)</strong>. Venter, capacitas
rationis. In Habacuc: <em>Venter meus turbatus
est in me</em> <strong>(Hab. III, 16)</strong>. Venter etiam, mens, ut Jeremias:
<em>Ventrem meum doleo</em> <strong>(Jer. IV. 19)</strong>, quod de
spiritali et non corporeo ventre dixit, adjungit:
<em>Sensus cordis mei conturbati sunt</em> <strong>(Ibid.)</strong>. Et Dominus
in Evangelio: <em>Qui credit in me, flumina de ventre
ejus fluent aquae vivae</em> <strong>(Joan. VII, 38)</strong>. Renes, interiora
sensus. In psalmo: <em>Insuper et usque ad noctem
increpuerunt me renes mei</em> <strong>(Ps. XV, 7)</strong>. Nihil occultius
in homine quam cor et renes; unde Scriptura:
<nobr><sub></sub></nobr> <em>Scrutans corda et renes Deus</em> <strong>(Ps. VII, 10)</strong>.</p>
<p>Lumbi, fortitudo animi. In Apostolo: <em>Accingite lumbos
mentis vestrae</em> <strong>(Eccl. VI, 14)</strong>, et luxuria, ut in Evangelio:
<em>Sint lumbi vestri praecincti</em> <strong>(Luc. XII, 35)</strong>, et in Job:
<em>Accinge sicut vir lumbos tuos</em> <strong>(Job. XXXVIII, 3)</strong>. Umbilicus,
appetitus concupiscentiae. In Job: <em>Et virtus
ejus sub umbilico ventris</em> <strong>(Job. XL, 11)</strong>; id est, quod
feminae genitalia per hoc significet, sic in lumbis
virorum. Adeps, pinguedo gratiae divinae, vel saturitas
supernae sapientiae. In psalmo: <em>Sicut adipe et
pinguedine repleatur anima</em> <strong>(Ps. XXVI, 6)</strong>. Item in malam
partem, adeps, crassitudo malitiae. In psal.:
<em>Adipem suum concluserunt</em> <strong>(Ps. XVI, 10)</strong>.</p>
<p>Ossa, firmitas animi. In psalm.: <em>Omnia ossa mea
dicent, Domine, quis similis tibi</em> <strong>(Ps. XXXIV, 10)</strong>? Et
<nobr><sub></sub></nobr> in malam partem; in Job: <em>Ossa ejus velut fistula aeris</em>
<strong>(Job XL, 13)</strong>. Item, fraudulenta consilia ministrorum
Antichristi, ut in psal.: <em>Deus dissipavit ossa illorum
qui hominibus placent</em> <strong>(Ps. LII, 6)</strong>. Medullae, infusio
charitatis et aliarum virtutum, ut in psal.: <em>Holocausta
medullata offeram tibi</em> <strong>(Psal. LXV, 15)</strong>. Viscera,
affectus pietatis et misericordiae. In Apostolo: <em>Si qua
viscera miserationis</em> <strong>(Phil. II, 1)</strong>. Et in alteram partem;
in Actibus apostolorum de Juda: <em>Et diffusa sunt
omnia viscera ejus</em> <strong>(Act. I, 18)</strong>. Pellis signum mortalitatis.
In Genesi: <em>Et fecit eis tunicas pelliceas</em>
<strong>(Gen. II, 21)</strong>. Cutis, illi qui solis exterioribus
intenti,
interius marcescunt. Pili, vitae veteris cogitationes, qui sunt incidendi, unde per Moysen praecipitur:
<nobr><sub></sub></nobr> <em>Levitae radant omnes pilos carnis suae</em> <strong>(Num.
VIII, 7)</strong>. Sanguis, operatio carnalis; in psal.: <em>Libera
me de sanguinibus, Deus, Deus salutis meae</em> <strong>(Psal. L,
16)</strong>. Et item: <em>Caro et sanguis regnum Dei non possidebunt</em>
<strong>(I Cor. XV, 50)</strong>. Et Isaias: <em>Sanguis sanguinem
tetigit</em> <strong>(Ose. IV, 2)</strong>. Item in bonam partem, ut
Apostolus: <em>Et sanguis Jesu Christi emundat nos ab
omni peccato</em> <strong>(Heb. IX)</strong>; caro, homo exterior. In Apostolo:
<em>Caro enim concupiscit adversus spiritum, spiritus
autem adversus carnem</em> <strong>(Gal. V, 17)</strong>. Caro juxta
naturam, ut: <em>Hoc nunc os ex ossibus meis, et caro de
carne mea</em> <strong>(Gen. II, 23)</strong>, et ibi: <em>Verbum caro factum
est</em> <strong>(Joan. I, 14)</strong>. Unde Apostolus: <em>Vos autem in
carne non estis, sed in spiritu</em> <strong>(Rom. VIII, 9)</strong>. Item
caro juxta culpam, ut: <em>Non permanebit spiritus meus
</em><nobr><sub></sub></nobr> <em>in hominibus istis, quia caro sunt</em> <strong>(Gen. VI, 3)</strong>. Genua
confessio humilitatis. In Cantic., <em>Et nunc flecto genua
cordis mei</em> <strong>(Eph. III, 14)</strong>, et in psalmo: <em>Genua
mea infirmata sunt a jejunio</em> <strong>(Ps. CVIII, 24)</strong>. Aliquando
virtus fidei: in propheta: <em>Reliqui mihi septem
millia virorum, qui non curvaverunt genua ante Baal</em>
<strong>(III Reg. XXXIX, 18)</strong>. Pedes, cursus vitae, vel stabilitas
mentis, vel fidei. In psalmo: <em>Stantes erant pedes
nostri</em> <strong>(Ps. CXXI, 2)</strong>. Et in malam partem; in
propheta: <em>Cur claudicatis utroque pede</em> <strong>(III Reg. 21)</strong>.
Et, <em>Veloces pedes eorum ad effundendum sanguinem</em>
<strong>(Ps. XIII, 3)</strong>. Calcaneum, supplantatio vitiorum. In
Genesi: <em>Ipse tuum observavit caput, et tu illius calcaneum</em>
<strong>(Gen. III, 15)</strong>. Item, terminus actionis, ut in
psalmo: <em>Ipsi calcaneum meum observabunt</em> <strong>(Ps. LV,
<nobr><sub></sub></nobr> 7)</strong>. Gressus, profectus operum. In psal.: <em>Perfice
gressus meos in semitis tuis</em> <strong>(Ps. XVI, 5)</strong>. Vestigia, signa
virtutum. In psalmo: <em>Ut non moveantur vestigia
mea.</em> Et in alteram partem, in Salomone: Et transiet
vita (impiorum) tamquam vestigium maris. Stola,
indumentum baptismi vel fidei. In Evangelio:
<em>Cito proferte stolam primam</em> <strong>(Luc. XV, 22)</strong>. Cilicium,
poenitentiae testimonium. In Evang. <em>Olim in cinere
et cilicio poenitentiam egissent</em> <strong>(Matt. XI, 21)</strong>. Cingulum,
spiritalis operis accinctus. In psalmo: <em>Et praecinxisti
me laetitia</em> <strong>(Ps. XXIX, 12)</strong>. Zona, cordis munditia.
Apostolus: <em>Praecincti circa lumbos zonis aureis</em>
<strong>(Apoc. XV, 6)</strong>. Calciamenta, praeparatio pacis.
In Apostolo: <em>Calciati pedes in praeparationem Evangelii
pacis.</em> Arma interioris hominis, in Apostolo:
<nobr><sub></sub></nobr> <em>Induti loricam justitiae, et scutum fidei, et galeam
salutis, et gladium spiritus, quod est Verbum Dei</em>
<strong>(Eph. VI, 15)</strong>.</p>
<br> <h4><center>CAPUT VIII.
<em>De his quae in usu atque in medio habentur.</em> </center></h4>
<p>Panis, Christus, vel sermo Dei. In Evangelio:
<em>Ego sum panis vivus</em> <strong>(Joan. VI, 41)</strong>; et alibi: <em>Mittamus
lignum in panem ejus</em> <strong>(Jer. XI, 19)</strong>: id est, crucem
in corpus ejus, et panis quemadmodum doctrinam,
ita et malam significat, ut ibi: <em>Panis absconditus
suavior</em> <strong>(Prov. IX, 17)</strong>. Vinum idem quod supra.
in Salom.: <em>Et bibite vinum quod miscui vobis</em> <strong>(Prov.
IX, 5)</strong>. Vinum etiam securitatem rectitudinis significat,
ut: <em>Infundens oleum et vinum</em> <strong>(Luc. X, 34)</strong>; ut
<nobr><sub></sub></nobr> per vinum mordeantur vulnera, per oleum foveantur.
Oleum, misericordia, vel Spiritus sanctus. In
psal., <em>In oleo sancto meo linivieum</em> <strong>(Ps. LXXXVIII, 21)</strong>.
In aliam partem: <em>Oleum autem peccatoris non impinguet
caput meum</em> <strong>(Ps. CXL, 5)</strong>, id est, adulatio. Porcina,
peccata. In psalm., Saturatus sum porcina. Azymum,
sinceritas cordis, sine fermento malitiae. In
Apostolo: <em>In azymis sinceritatis et veritatis</em> <strong>(I Cor. V,
8)</strong>. Ovum, spes certa fidelium. Item in malam partem:
<em>Qui comederit de ovis eorum morietur</em> <strong>(Isai.
LIX, 5)</strong>, de improbis et male doctis. Similago, puritas
mentis, et fortitudo charitatis. In Levitico: <em>Si autem
anima offert munus sacrificium Deo, similago sit munus
ejus</em> <strong>(Lev. II, 1)</strong>. Subcineritium humilitatis
oblatio. In Genesi: <em>Festinanter consperge tres mensuras
</em><nobr><sub></sub></nobr> <em>similaginis, et fac subcineritios</em> <strong>(Gen. XVIII, 6)</strong>.
Et in malam partem: <em>Factus est Ephraim subcineritius</em>
<strong>(Ose. XVIII, 6)</strong>. Lac, mentis sinceritas. In Epistola
Petri: <em>Rationabiles sine dolo lac concupiscite</em>
<strong>(I Petr. II, 2)</strong>. Item in aliam partem, de rudibus in
Ecclesia: <em>Lac vobis potum dedi, non escam; nondum
enim poteratis</em> <strong>(I Cor. III, 2)</strong>. Hic lac exiguitas sensus.
Lac coagulatum, vitiis concretum. In psal.:
<em>Coagulatum est sicut lac cor eorum</em> <strong>(Ps. CXVIII, 70)</strong>.
Sal, condimentum sapientiae. In Evang.: <em>Vos estis
sal terrae</em> <strong>(Matth. V, 13)</strong>, et <em>habete sal in vobis</em> <strong>(Mar. IX,
49)</strong>. Mel, dulcedo praeceptorum Dei. In psal.: <em>Quam
dulcia faucibus meis eloquia tua, Domine, super mel et
favum ori meo</em> <strong>(Ps. CVIII, 103)</strong>. Item aliter, in Salomone:
<em>Inveniens mel, manduca quod satis est, ne
</em><nobr><sub></sub></nobr> <em>forte satiatus evomas</em> <strong>(Prov. XXV, 18)</strong>, id est, <em>altiora
te ne quaesieris</em> <strong>(Eccli. III, 22)</strong>. Fel, amaritudo malitiae.
In psalmo: <em>Dederunt in escam meam fel</em> <strong>(Ps.
LXVIII, 22)</strong>.</p>
<p>Acetum, asperitas corruptae mentis. In psalmo:
<em>Et in siti mea potaverunt me aceto</em> <strong>(Ps. LXVIII, 22)</strong>.
Item acetum, correptio doctorum, unde Salomon:
<em>Acetum in nitro qui cantat carmina corde pessimo</em>
<strong>(Prov. XXV, 20)</strong>. Pix, inquinamentum et nigredo delictorum.
In Salomone: <em>Qui tangit picem, inquinabitur
ab ea</em> <strong>(Eccl. XIII, 1)</strong>. Sicera, confectio quaedam
malitiae et nequitiae. In Evangelio: <em>Vinum et siceram
non bibet</em> <strong>(Luc. I, 15)</strong>. Calix, Domini passio. In psalmo:
<em>Calicem salutaris accipiam</em> <strong>(Ps. CXV, 13)</strong>. Et ipse
Dominus: <em>Pater, transfer calicem hunc a me</em> <strong>(Mar. XIV,
<nobr><sub></sub></nobr> 36)</strong>. Et in malam partem: <em>Calix aureus Babylonis</em>
<strong>(Jerem. LI, 7)</strong>. Merum, sinceritas judicii aut veritatis,
vel calor fidei. In psalmo: <em>Vini meri plenus
mixto</em> <strong>(Ps. LXXIV, 9)</strong>. Fex, ultimum judicii. In psalmo:
<em>Verumtamen fex ejus non est exinanita.</em> Item, illi
qui secure in peccatis quiescunt; unde propheta:
<em>Requievit in fecibus suis</em> <strong>(Jerem. XLVIII, 11)</strong>. Cibus,
sermo vel voluntas Domini. In Evangelio: <em>Meus cibus
est ut faciam voluntatem ejus qui me misit Patris</em>
<strong>(Joan. IV, 34)</strong>. Potus, idem quod supra. In psalmo:
<em>Et torrente voluptatis tuae potabis eos</em> <strong>(Ps. XXXV, 9)</strong>,
id est Spiritu sancto. Et Psalmista: In compungendo
<em>potum meum cum fletu temperabam</em> <strong>(Ps. CI, 10)</strong>. Item
in aliam partem: <em>Non est regnum Dei esca et potus</em>
<nobr><sub></sub></nobr> <strong>(Rom. XIV, 17)</strong>. Promptuaria, cordis receptacula. In
cantico Deuteronomii: In promptuariis eorum timor.
Pera, victus sollicitudo, et impedimenta saeculi. In
Evangelio: <em>Non peram in via</em> <strong>(Matt. 10, 9)</strong>. Sacculus
thesaurizatio in Deo. In Evangelio: <em>Facite vobis sacculos
qui non veterascant</em> <strong>(Luc. XII, 33)</strong>. Et in aliam
partem: <em>Sacculum communem possideamus</em> <strong>(Prov. I,
14)</strong>, id est, avaritiam. Pecunia, verba divina. In
Evangelio: <em>Oportuit ergo te mittere pecuniam meam
numulariis</em> <strong>(Mat. XXV, 27)</strong>. Et sapientia, unde Salomon:
<em>Sapientia occulta et thesaurus invisus, quae utilitas
in utrisque</em> <strong>(Eccl. XX, 32)</strong>. Vellus, populus. In
psalmo: <em>Et descendit tamquam pluvia in vellus</em> <strong>(Ps.
LXXI, 6)</strong>. Linum, spiritalis fortitudo, vel candor, vel
subtilitas Scripturarum. In Exodo: <em>Porro filiis Aaron
</em><nobr><sub></sub></nobr> <em>tunicas lineas parabis</em> <strong>(Exod. XXVIII, 30)</strong>. Item in malam
partem: <em>Non indues vestem ex lana linoque contextam</em>
<strong>(Deut. XXII, 11)</strong>. Utres, vasa humani corporis.
In Evangelio: <em>Vinum novum in utres novos mitti
debet</em> <strong>(Luc. V, 38)</strong>. Farina, opus bonum, vel scientia.
In Evangelio: <em>Abscondit mulier in farinae sata tria</em>
<strong>(Luc. XIII, 21)</strong>. Item in malam partem: vanas cogitationes,
ut propheta: <em>Tolle molam et mole farinam</em>
<strong>(Isa. XLVII, 2)</strong>. Mola, vitae conversatio. In Evangelio:
<em>Duae molentes in mola</em> <strong>(Matth. XXIV, 41)</strong>. Possunt et
duo testamenta lapides molae significare, per quos
labore disserentium triticum veteris Instrumenti in
farinam Evangelii convertatur.</p>
<p>Haec igitur nomina cum in textu sacrae lectionis
occurrunt, ita vel maxime ut exprimuntur apertioribus
<nobr><sub></sub></nobr> accipienda traduntur, licet in diversas plerumque
significationes pro persona vel tempore vel loco
exeant, atque in figuras locis congruas pro ratione
allegoricae interpretationis erumpant. Nam et abyssus
intelligitur, sicut supra diximus, profunditas
Scripturarum, et item abyssus aquae immensitas: <em>Et
rupti sunt fontes abyssi magnae</em> <strong>(Gen. VII, 11)</strong>. Item
abyssus, ineffabilia judicia Dei. In psalmo: <em>Judicia
tua abyssus multa</em> <strong>(Ps. XXXV, 7)</strong>. Item abyssus, infernus:
<em>Aut quis descendit in abyssum</em> <strong>(Rom. X, 7)</strong>?
id est, <em>Christum de mortuis revocat.</em> Item abyssus,
corda hominum facinoribus tenebrosa: <em>Abyssus dixit:
Non est mecum</em> <strong>(Job XXVIII, 14)</strong>, id est, sapientia.
Ignis, sicut superius memoravimus, accipitur Spiritus
sanctus, ut Paulus: <em>Deus noster ignis consumens
est</em>
<nobr><sub></sub></nobr> <strong>(Heb. XII, 29)</strong>. Et iterum, ignis charitas circumsepta
ejus, circumsepta ignis flammae ejus. Ignis,
tribulatio. In Psalterio: <em>Igne nos examinasti, sicut
igne examinatur argentum</em> <strong>(Ps. LXV, 10, 11)</strong>. Item:
<em>transivimus per ignem et aquam.</em> Ignis, ira: Et consumam
eos in igne irae meae, ait Dominus. Ignis, voluptas:
Omnes adulterantur sicut clibanus corda
eorum. Item ignis, mentis malitia; ut: <em>Tunc ignis adversarios
consumit</em> <strong>(Heb. X, 27)</strong>. Item virtus charitatis,
ut: <em>Currus Dei flamma ignis, rotae ejus ignis accensus</em>
<strong>(Dan. VII, 9)</strong>. Umbra, ut indicavimus, significatur
protectio divina. Item umbra aliquando, peccata:
<em>Sedentes in tenebris et in umbra mortis</em> <strong>(Ps. CVIII, 10)</strong>.
Umbra aliquando poena, in Job: <em>Umbra mortis et
</em><nobr><sub></sub></nobr> <em>nullus ordo</em> <strong>(Job. X, 22)</strong>. Et quia umbra non longe
est ab ea re cujus est umbra, ita et mors non longe
est a poena quae infert mortem. Umbra aliquando est
delectatio peccatorum; in Job de diabolo: <em>Sub umbra
dormit in secreto calami in locis humentibus</em> <strong>(Job
XL, 16)</strong>. Et rursus species aliquae specie una res multas
significant.</p>
<p>Duo testamenta, eo quod hic duo illi lapides molares
possint significare, memoravimus. Et item duo
testamenta, duo Cherubin, in Exodo <strong>(Exod. XXV, 20)</strong>;
duo animalia, in Habacuc; duae petrae, in Exodo
<strong>(Exod. XVII, 6)</strong> et in Canticis canticorum <strong>(Cant. II,
14)</strong>, quarum velamento, <em>sponsa et Moyses proteguntur;
duo montes aenei,</em> in Zacharia, de <em>quorum frutetis
myrtinis,</em> et obscura opacitate egrediuntur quadrigae
<nobr><sub></sub></nobr> cum equis rufis, nigris, albis et variis <strong>(Zach. VI, 1)</strong>.
Sed has tam multimodas significationes in singulis
prosequi nominibus, non solum laboris immensi,
verum etiam impossibile arbitrati sumus. Nunc ergo
ad eum interpretationis modum atque ordinem, quem
paululum pro necessitate disputandi interrupimus,
revertamur.</p>
<p>Cophini, apostoli. In Evangel.: <em>Et tulerunt reliquias
duodecim cophinos fragmentorum plenos</em> <strong>(Mat.
XIV, 20)</strong>. Item in aliam partem: <em>Manus ejus in cophino
servierunt</em> <strong>(Ps. LXXX, 7)</strong>, id est, in servitute,
vel tribulatione, quam Aegyptii intulerunt.</p>
<p>Cathedra, doctrina. In psalmo: <em>et in cathedra seniorum
laudent eum</em> <strong>(Ps. CVI, 32)</strong>. Item in aliam partem:
<em>Et in cathedra pestilentiae non sedit</em> <strong>(Ps. I, 1)</strong>,
<nobr><sub></sub></nobr> id est, in doctrina haereticorum. Scabellum, humiliatorum
subjectio. In psalmo: <em>Donec ponam inimicos
tuos scabellum pedum tuorum</em> <strong>(Ps. CIX, 1)</strong>. Item, humanitas
Christi, ut in psalmo: <em>Adorate scabellum pedum
ejus</em> <strong>(Ps. XCVIII, 5)</strong>. Statera, aequitas, vel divinae
gubernationis potentia. In Isaia: <em>Et libravit in
pondere montes, et colles in statera</em> <strong>(Isa. XL, 12)</strong>.</p>
<p>Cinis, humanae fragilitatis inanitas. In Salomone:
<em>Quid superbis, terra et cinis</em> <strong>(Eccl. X, 9)</strong>? Olla, prosapia.
In psalmo: <em>Moab olla spei meae</em> <strong>(Ps. LIX, 10)</strong>,
id est, quod de Ruth Moabitide Christi secundum
carnem prosapia descenderit. Item in aliam partem,
olla, tribulationis excoctio; in propheta: <em>Et vidi ollam
succensam a facie aquilonis</em> <strong>(Jerem. I, 13)</strong>. Lampades,
animae justitia fulgentes. In Evangelio: <em>Et
</em><nobr><sub></sub></nobr> <em>paraverunt lampades suas</em> <strong>(Matt. XXV, 7)</strong>. Item, claritas
miraculorum, vel verba praedicatorum, quae stulti
contemnunt, ut Job: <em>Lampas contempta apud cogitationes
stulti</em> <strong>(Job XII, 5)</strong>. Tenebrae delectationes
vel doctrinae pravae, ut in psalmo: <em>In tenebris ambulant</em>
<strong>(Ps. LXXXI, 5)</strong>. Item, occulta judicia Dei, ut in
psal.: <em>Posuit tenebras latibulum suum</em> <strong>(Ps. XVII, 12)</strong>.
Item, castigatio vel adversitas, ut Isaias: <em>Ego Dominus
formans lucem, et creans tenebras</em> <strong>(Isa. XLV, 7)</strong>.
Lucerna, Ecclesia, vel anima. In Evangelio: <em>Sint
lumbi vestri accincti et lucernae ardentes</em> <strong>(Luc. XII, 55)</strong>.
Aliquoties lucernae, opera bona: <em>Sic luceat lumen vestrum,
ut videant opera vestra bona</em> <strong>(Matth. V, 16)</strong>. Modius,
corpus humanum, vel legis littera, vel populus
<nobr><sub></sub></nobr> Judaeorum. In Evangelio: <em>Nemo accendit lucernam,
et ponit eam sub modio</em> <strong>(Matth. V, 15)</strong>. Item, justum
judicium vel mentis libratio in Dei et proximi aequa
libratione. Unde Moyses: <em>Justus sit tibi modius</em> <strong>(Lev.
XIX, 36)</strong>. Candelabrum, Ecclesia, vel corpus Domini,
aut sancta Scriptura. In propheta: <em>Et vidi a dextris
altaris candelabra duo ardentia</em> <strong>(Zach. IV, 2, 3)</strong>. Mensa,
altare, vel refectio spiritalis. In psalmo: <em>Parasti in
conspectu meo mensam</em> <strong>(Ps. XXII, 5)</strong>. Clavis, adapertio
scientiae spiritalis. In Luca: <em>Vae vobis, legis peritis,
quia tollitis clavem scientiae: ipsi non introistis, et eos
qui introibant, prohibuistis</em> <strong>(Luc. XI, 12)</strong>! Item claves,
justitiae, misericordiae, pietatisque virtutes. In Evangelio:
<em>Tibi dabo claves regni coelorum</em> <strong>(Matth. XVI, 19)</strong>.
Clavi, timor Dei, ut in psalmo: <em>Confige timore tuo
</em><nobr><sub></sub></nobr> <em>carnes meas</em> <strong>(Ps. CXVIII, 120)</strong>. Item clavi, scientiae fortis
doctores, ut Salomon: <em>Verba sapientum ut stimuli
et clavi in altum defixi</em> <strong>(Eccl. XII, 11)</strong>. Serae, repagula
adversus impios divinorum praeceptorum. In
psalmo: <em>Quoniam confortavit seras portarum tuarum</em>
<strong>(Ps. CXLVII, 12)</strong>. Ascia vel dolabrum, pravorum persecutio.
In psalmo: <em>In bipenne et ascia dejecerunt
eam</em> <strong>(Ps. LXXIII, 6)</strong>. Bipennis, geminata afflictio, in
psalmo, ut supra. Framea, anima justi, ut abundent
ergo justi et effundetur framea. Item mors, ut in
psalmo: <em>Erue a framea, Deus, animam meam</em> <strong>(Ps.
XXI, 21)</strong>. Gladius, verbum Dei. Apostolus enim: <em>Gladius
spiritus, quod est verbum Dei</em> <strong>(Eph. VI, 17)</strong>. Item
lingua falsi testis, ut in psalmo: <em>Dentes eorum arma
et sagittae, et lingua eorum gladius acutus</em> <strong>(Ps. LVI, 5)</strong>.
<nobr><sub></sub></nobr> Navis, Ecclesia. In Evangelio: <em>Navicula multis in
medio mari jactabatur fluctibus</em> <strong>(Matth. XIV, 24)</strong>. Solet
et homo navicula dici, ut nautae cogitationes hominum
gubernantes advertantur. Retia, praedicatio. In
Evangel.: <em>Et mitte retia in capturam</em> <strong>(Luc. V, 4)</strong>. Trabes,
peccatum gravius. In Evangel.: <em>Ejice primum
trabem de oculo tuo</em> <strong>(Matth. VII, 5)</strong>. Festuca, peccatum
levius. In Evangel.: <em>Et videbis tunc ejicere festucam
de oculo fratris tui.</em></p>
<p>Laquens, dolus. In psalmo: <em>Laqueum paraverunt
pedibus meis</em> <strong>(Ps. LVI, 7)</strong>. Funes, sors, vel haereditas.
In psalmo: <em>Funes ceciderunt mihi in praeclaris</em> <strong>(Ps.
XV, 6)</strong>. Item funes, peccata: <em>Vae qui trahitis peccata
velut funem longum</em> <strong>(Isai. V, 18)</strong>. Et iterum: <em>Funes
peccatorum circumplexi sunt me</em> <strong>(Ps. CXVIII, 61)</strong>. Rota,
<nobr><sub></sub></nobr> orbis, aut vita humana. In psalmo: <em>Vox tonitrui tui
in rota</em> <strong>(Ps. LXXVI, 19)</strong>. Item: <em>Deus meus pone illos
ut rotam</em> <strong>(Ps. LXXXII, 14)</strong>, id est, volubiles, vel instabiles
effice in malitia sua. Item, utrumque testamentum,
ut est apud Ezechielem <strong>(Ezech. I, 16)</strong>. Spongia,
cava infidelitas Judaeorum. In Evangel.: <em>Illi autem
spongiam plenam aceto, hyssopo circumponentes obtulerunt
ori ejus</em> <strong>(Joan. XIX, 29)</strong>. Scala, sanctorum profectus.
In Genesi: <em>Viditque in somnis scalam stantem
super terram, et cacumen illius tangens coelos, angelos
quoque Dei ascendentes et descendentes super eam</em>
<strong>(Gen. XXVIII, 12)</strong>. Scopae, cura superstitionis per vanam
gloriam. In Evangel.: <em>Et veniens invenit vacantem,
scopis mundatam et ornatam</em> <strong>(Matth. XII, 4)</strong>.
<nobr><sub></sub></nobr> Stuppae, coetus malignantium per vitia et peccata, ut
propheta: <em>Stuppae collectae synagoga peccantium</em>
<strong>(Eccl. XXI, 10)</strong>. Margarita, doctrina evangelica, vel
spes regni coelorum. In Evangel.: <em>Inventa autem una
pretiosa margarita, abiit, et vendidit omnia quae habuit,
et emit eam</em> <strong>(Matth. XIII, 46)</strong>.</p>
<p>Annulus, signaculum fidei. In Evang.: <em>Et date annulum
in manum ejus</em> <strong>(Luc. XV, 22)</strong>. Item de hoc in
psalmo: <em>Signatum est super nos lumen vultus tui, Domine.</em>
Chlamys, laudis ornatus. In Salomone: <em>Chlamydes
fecit viro suo</em> <strong>(Ps. IV, 7)</strong>, id est, vestimentum,
quod de duobus coloribus, tamquam de duobus testamentis
confectum sit <strong>(Prov. XXXI, 22)</strong>. Aurum,
interior Scripturarum intellectus. In psalmo: <em>Et posteriora
dorsi ejus in specie auri</em> <strong>(Ps. LXVII, 14)</strong>. Item,
<nobr><sub></sub></nobr> Christi divinitas, ut in Canticis sponso dicitur: <em>Caput
ejus aurum optimum</em> <strong>(Cant. V, 11)</strong>. Item splendor
supernae civitatis Jerusalem, quam Joannes se vidisse
testatur: <em>Ipsa vero civitas aurum mundum</em> <strong>(Apoc. XXI,
18)</strong>. Item, sapientia, ut Salomon, Thesaurus desiderabilis
requiescit in ore sapientis. Item, splendor sanctitatis,
quem subito commutatum Jeremias deplorat:
<em>Quomodo obscuratum est aurum, mutatus est color
optimus</em> <strong>(Thr. IV, 1)</strong>.</p>
<p>Argentum, eloquia divina, sive intellectus litterae,
vel historiae. In psalmo: <em>Eloquia Domini, eloquia
casta, argentum igne examinatum</em> <strong>(Ps. XI, 7)</strong>. Item in
malam partem: <em>Aurum et argentum eorum aeruginavit</em>
<strong>(Jac. V, 3)</strong>. Scotia, spuma, vel rubigo, quam in
fornace deponit argentum, tales erunt peccatores,
<nobr><sub></sub></nobr> cum eos gehennae caminus acceperit. Lapides pretiosi,
apostoli, vel sancti, sive opera ipsa virtutum.
In Apocalypsi: <em>Fundamenta muri civitatis omnia lapide
pretioso ornata</em> <strong>(Apoc. XI)</strong>. Aes, vanitas, vel inanitas
fidei. In Apostolo: <em>Factus sum velut aes sonans</em>
<strong>(I Cor. XIII, 1)</strong>. Item in aliam partem: Posuisti ut
arcum aereum brachia mea. Hic aereum, fortem, vel
firmum. Ferrum, tribulatio, vel homo ipse. In psalmo:
<em>Ferrum pertransiit animam ejus</em> <strong>(Ps. CIV, 18)</strong>.
Plumbum, pondera peccatorum. In propheta: Et vidi
iniquitatem super talentum plumbi. Fictile, fragilitas
carnis. In Apostolo: <em>Habemus thesaurum hunc in vasis
fictilibus</em> <strong>(II Cor. IV, 7)</strong>.</p>
<br> <h4><center>CAPUT IX.
<em>De variis verborum significationibus, quae per Infinitivum
dicuntur.</em> </center></h4><nobr><sub></sub></nobr> 
<p>Aedificare, bona opera facere, vel bene docere. In
Apostolo: <em>Si quis autem aedificat supra fundamentum
hoc, aurum, argentum, lapides pretiosos</em> <strong>(I Cor. III, 12)</strong>,
id est, opera diversarum virtutum.</p>
<p>Destruere, mala opera exercere, vel male docere.
In Salomone: <em>Unus aedificans, et unus destruens</em> <strong>(Eccl.
XXXIV, 28)</strong>. Mundare, vitiis expurgare. In Evangelio:
<em>Tetigit eum Jesus, dicens, volo, mundare, et confestim
mundata est lepra ejus</em> <strong>(Matth. VIII, 3)</strong>. Stare, fide
consistere. In Apostolo: <em>State in fide</em> <strong>(I Cor. XVI, 13)</strong>.
Ambulare, ad Deum tendere. In psalmo: <em>Et ambulabam
in latitudine</em> <strong>(Ps. CXVIII, 45)</strong>. Sedere, in Deo
humiliter quiescere. In Evangelio: <em>Vos autem sedete
</em><nobr><sub></sub></nobr> <em>in civitate</em> <strong>(Luc. XXIV, 49)</strong>. Jacere, aut vitiis, aut tentationibus
succumbere. In Evangel.: <em>Et invenit eam jacentem
in lecto</em> <strong>(Marc. VII, 30)</strong>. Currere, in operibus
bonis properare. In Apostolo. <em>Sic currite ut comprehendatis</em>
<strong>(I Cor. IX, 24)</strong>.</p>
<p>Vigilare, custodiam cordis adhibere, vel in Deum
resurgere. In psalmo: <em>A vigilia matutina usque ad
noctem</em> <strong>(Ps. CXXIX, 6)</strong>. Et Apostolus: <em>Evigitate juste,
et nolite peccare</em> <strong>(I Cor. XV, 34)</strong>. Item alibi: <em>Vigilate,
state in fide, viriliter agite</em> <strong>(I Cor. XVI, 13)</strong>. Dormire,
post transitum apud Deum requiescere. In psalmo:
<em>Numquid qui dormit, non adjiciet ut resurgat</em> <strong>(Ps. XL,
9)</strong>? Et aliter, dormire, peccatorum sopore torpescere.
In Apostolo: <em>Surge, qui dormis</em> <strong>(Eph. V, 14)</strong>.
Erubescere in malo optimum, in bono pessimum;
<nobr><sub></sub></nobr> unde dicitur: <em>Est confusio adducens peccatum, et confusio
adducens gloriam</em> <strong>(Eccl. IV, 25)</strong>.</p>
<p>Ascensus, profectus in Deum: In psalmo: <em>Ascensus
in corde ejus</em> <strong>(Ps. LXXXIII, 6)</strong>. Descensus, defectus
a Deo. In Evang.: <em>Homo quidam descendebat ab Hierusalem
in Jericho</em> <strong>(Luc. X, 30)</strong>. Via, Christus. In
Evang.: <em>Ego sum via, veritas et vita</em> <strong>(Joan. XIV, 6)</strong>.
Et aliter, via vita hominis. In psalmo: <em>Vias meas
enuntiavi, et exaudisti me</em> <strong>(Ps. CXVIII, 26)</strong>. Et Salomon:
<em>Comedent fructum viarum suarum</em> <strong>(Prov. I, 3)</strong>.</p>
<p>Speciosa, vitiorum illecebris dilata. In Evangelio:
<em>Lata porta et spatiosa via, quae ducit ad perditionem</em>
<strong>(Matth. VII, 13)</strong>. Arcta, districta, vel tribulationibus
pressa, quae ducit ad vitam. In Evangelio: <em>Quam angusta
porta et arcta via quae ducit ad vitam</em> <strong>(Ibid.)</strong>.</p>
<p><nobr><sub></sub></nobr> Directa, praeceptis Dei ordinata. In Isaia: <em>Rectas
facite semitas ejus</em> <strong>(Isai. XL, 3)</strong>. Prava, a Dei praeceptis
devia. In Isaia: <em>Et erunt prava in directa, et
aspera in vias planas</em> <strong>(Ibid.)</strong>. Plana, obedientia praeceptorum
exaequata. In Isaia, ut supra. Aspera, inobedientiae
asperitate horrida, ut supra. A dextris, a
parte justitiae. In Evangelio: <em>Statuet quidem oves a
dextris, haedos autem a sinistris</em> <strong>(Marc. XXV, 33)</strong>. A sinistris,
a parte injustitiae. In Evangelio, ut supra.
Fovea, dolus, vel lapsus in mortem. In psalmo: <em>Foderunt
ante faciem meam foveam</em> <strong>(Ps. LVI, 17)</strong>. Puteus,
diabolus, vel infernus. In psalm.: <em>Neque urgeat super
me puteus os suum</em> <strong>(Ps. LXVIII, 16)</strong>. Et in bonam partem;
in Genesi: <em>Ad puteum juramenti</em> <strong>(Gen. XLVI, 1)</strong>,
id est, ad aquam fidei. Item, initium fidei, ut in Canticis:
<nobr><sub></sub></nobr> <em>Fons hortorum fons aquarum viventium</em> <strong>(Cant.
IV, 15)</strong>. Fons, Christus, ut in psalmo: <em>Sitivit anima
mea ad Dominum fontem vivum</em> <strong>(Ps. XLI, 3)</strong>. Item,
dona Dei, ut in psalmo: <em>Et apparuerunt fontes aquarum</em>
<strong>(Ps. XVII, 16)</strong>. Item in malam partem, perversorum
dogmatum doctores, et iniqua agentes, ut Petrus:
<em>Hi sunt fontes sine aqua</em> <strong>(II Petr. II, 17)</strong>. Torrens, tentationum
vis mentem impellens, ut in psalmo: <em>Torrentem
pertransivit anima nostra</em> <strong>(Ps. CXXIII, 5)</strong>. Item,
frigus peccatorum, a quo David liberari desiderans
ait: <em>Converte, Domine, captivitatem nostram, sicut torrens
in austro</em> <strong>(Ps. CXXV, 6)</strong>. Sanitas, mentis integritas;
in psalmo: <em>Clamavi ad te, et sanasti me</em> <strong>(Ps.
XXIX, 3)</strong>. Languor, vitiorum morbus; in psalmo: <em>Qui
</em><nobr><sub></sub></nobr> <em>sanat omnes languores tuos</em> <strong>(Ps. CII, 3)</strong>. Et in Evangelio:
<em>Ipse languores nostros tulit</em> <strong>(Isai. LIII, 4)</strong>. Lepra,
peccatorum contaminatio. In Evangelio: <em>Et confestim
mundata est lepra ejus</em> <strong>(Matth. VIII, 3)</strong>.</p>
<br> <h4><center>CAPUT X.
<em>De Hierusalem, vel adversis ejus.</em> </center></h4>
<p>Hierusalem, Ecclesia vel anima. In psalmo: <em>Lauda,
Hierusalem</em> <strong>(Ps. CXLVII, 12)</strong>. Et notandum, quod
quaecumque in Ecclesia generaliter conveniunt, haec
ad animam referri possunt. Sion, idem quod supra.
In psalmo: <em>Lauda Deum tuum, Sion</em> <strong>(Ibid.)</strong>. Filii
Sion, filii Ecclesiae. In psalmo: <em>Et filii Sion exsultaverunt
super regem suum</em> <strong>(Ps. CXLIX, 2)</strong>. Filiae Hierusalem,
idem ut supra: id est, animae coelesti vitae
<nobr><sub></sub></nobr> deditae. Alias filiae sunt infernae animae, ut in libro
Sapientiae: <em>Filiae tibi sunt, serva corpus illarum</em> <strong>(Eccl.
VII, 26)</strong>. Tabernaculum, corpus Domini, vel Ecclesia.
In psalmo: <em>In sole posuit tabernaculum suum</em> <strong>(Ps.
XVIII, 6)</strong>. Item, coelestis patria, ut in psalmo: <em>Ingrediar
in locum tabernaculi</em> <strong>(Ps. XLI, 5)</strong>.</p>
<p>Arca, caro Dominica, vel corda sanctorum Deo
plena. In psalmo: <em>Tu et arca sanctificationis tuae</em>
<strong>(Ps. CXXXI, 8)</strong>. Item, arca, Ecclesia, intra quam salvanda
clauduntur. In Genesi: <em>Remansit autem solus
Noe, et qui cum eo erant in arca</em> <strong>(Gen. VII, 23)</strong>.</p>
<p>Tabulae lapideae duae, ut puto, propter testamenta
duo, vel propter duo praecepta dilectionis Dei et
proximi. In Exodo: Et dixit Dominus ad Moysen:
<em>Excide tibi duas tabulas</em> <strong>(Exod. XXXIV, 1)</strong>. Lex, praecepta
<nobr><sub></sub></nobr> divina. In psalmo: <em>Lex Domini immaculata</em>
<strong>(Ps. XVIII, 8)</strong>.</p>
<p>Chirographum, conscriptio hominis peccatoris
cum diabolo per manum iniquitatis. In Apostolo:
<em>Chirographum peccati quod erat contrarium nobis</em>
<strong>(Coloss. II, 14)</strong>.</p>
<p>Pactum, confoederatio gratiae divinae cum homine.
In psalmo: <em>Vidi non servantes pactum.</em> Testamentum,
confirmatio voluntatis divinae. In propheta: <em>Et
confirmabo testamentum meum super domum Juda</em>
<strong>(Heb. VIII, 8)</strong>. <em>Stylus ferreus</em> <strong>(Job. XIX, 24)</strong>, fortis
sententia divini verbi.</p>
<p>Praeputium, vita gentilis. In Apostolo: <em>In praeputio
aliquis vocatus est, non circumcidatur</em> <strong>(I Cor. VII,
18)</strong>, id est, etiam qui ex gentibus ad fidem Christi
<nobr><sub></sub></nobr> venit, corpore non circumcidatur.</p>
<p>Circumcisio, exspoliatio vitiorum. In Apostolo:
<em>Circumcisi estis circumcisione non manu facta, in exspoliatione
corporis carnis</em> <strong>(Coloss. II, 11)</strong>. Cornu, fortitudo,
vel regnum. In I Regnorum: <em>Et exaltavit
cornu Christi sui</em> <strong>(I Reg. II, 10)</strong>. Purpura, martyrii
species per cruorem. In Exodo: <em>Omnis qui percipit
corde, afferet initia Domino, aurum, argentum, aeramentum,
hyacinthum, purpuram, coccum netum et
byssum</em> <strong>(Exod. XXXV, 5)</strong>.</p>
<p>Fimbriae, verba fidei diligenter retinenda, ut in
psalm.: <em>Omnis gloria ejus filiae regis ab intus in fimbria</em>
<strong>(Ps XLIV, 14)</strong>. Coccus, idem quod supra; vel
charitatis ardor, vel crucis mentio. In Exodo, sicut
<nobr><sub></sub></nobr> supra. Byssus, castitatis vel continentiae candor. In
Exodo, ut supra. Hyacinthus, confessorum livores.
In Exodo, ut supra. Superhumerale, operum ab humeris
significatio. In Exodo: <em>Et fecerunt superhumerale
de auro et hyacintho, et purpura, et cocco neto, et
bysso torta</em> <strong>(Exod. XXXIX, 2)</strong>.</p>
<p>Rationale, doctrinae, vel rationis a pectore declaratio.
In Exodo: <em>Et fecerunt rationale opere textili
secundum opus superhumeralis</em> <strong>(Exod. XXX, 8)</strong>. Poderis
doctrina secretior atque perfectior. In Exodo:
<em>Et fecerunt vestimentum poderem sub umbone opus
textile totum hyacinthinum</em> <strong>(Exod. XXXIX, 20)</strong>.</p>
<p>Lamina aurea in fronte, crucis praefiguratio. In
Exodo: <em>Et fecerunt laminam auream, et inscripserunt
in ea litteras deformatas signaculum sanctitatis Domini</em>
<nobr><sub></sub></nobr> <strong>(Exod. XXXIX, 29)</strong>, id est, nomen tetragrammaton
Domini. Templum, corpus Domini, vel sancti. In
Apost.; <em>Vos enim estis templum Dei vivi</em> <strong>(II Cor. VI,
16)</strong>. Et ipse ait: <em>Solvite templum hoc</em> <strong>(Joan. II, 19)</strong>.
Altare fidei altitudo. In psalmo: <em>Tunc imponent super
altare tuum vitulos</em> <strong>(Ps. L, 21)</strong>. Sacrificium, oblatio
justitiae. In psalmo: <em>Sacrificate sacrificium justitiae</em>
<strong>(Ps. IV, 6)</strong>. Item laus Dei, ut in psalmo: <em>Sacrificium
laudis honorificabit me</em> <strong>(Ps. XLIX, 23)</strong>.</p>
<p>Holocaustum, totus fide accensus. In psalmo:
<em>Holocausta medullata offeram tibi</em> <strong>(Ps. LXV, 15)</strong>. Hostia,
Christus, vel anima dicata Deo. In Apost.:
<em>Oblationem et hostiam Deo, in odorem suavitatis</em> <strong>(Eph.
V, 2)</strong>. Myrrha, mortalitatis indicium. In psal.: <em>Myrrha,
et gutta, et casia a vestimentis tuis</em> <strong>(Ps. XLIV, 9)</strong>.</p>
<p><nobr><sub></sub></nobr> Thus, virtus orationis, ut in psalmo: <em>Dirigatur
oratio mea sicut incensum in conspectu tuo</em> <strong>(Ps. CXL,
2)</strong>. Unguentum, diffusa nominis Christi gratia. In
Salomone: <em>Unguentum diffusum nomen tuum</em> <strong>(Cant.
I, 3)</strong>. Sancta sanctorum, interiora quaeque mysteria
Domini, vel regna coelorum. In Epistola ad Hebraeos:
<em>Non enim in manufactis sanctis Jesus introivit exemplaria
virorum, sed in ipsum coelum, ut appareat nunc
vultui Dei pro nobis</em> <strong>(Heb. IX, 24)</strong>. Sabbatum, requies
spiritalis. In Genesi: <em>Et requievit Dominus ab omnibus
operibus suis</em> <strong>(Gen. II, 2)</strong>. Item Isaias: <em>Si averteris
a sabbato pedem tuum</em> <strong>(Isa. LVIII, 12)</strong>. Item, in
malam partem: <em>Viderunt eam hostes, et deriserunt
sabbata ejus</em> <strong>(Thren. I, 7)</strong>, et caetera. Quadragesima,
figura praesentis vitae ac laboris. In Evangelio: <em>Et
</em><nobr><sub></sub></nobr> <em>cum jejunasset quadraginta diebus et quadraginta noctibus</em>
<strong>(Matth. IV, 2)</strong>. Pascha, praenuntiatio Dominici
transitus. In Evangelio: <em>Ante diem autem festum
Paschae sciens Jesus quia venit ejus hora, ut transeat
ex hoc mundo ad Patrem</em> <strong>(Joan. XIII, 1)</strong>. Quinquagesima,
manifestatio futurae beatitudinis vel remissionis.
In Levit.: <em>Numerabilis ergo septem hebdomadas
plenas usque ad alteram diem</em> <strong>(Levit. XXIII, 15)</strong>, et
infra, id est, <em>quinquaginta dies.</em> Jubilaeus venturae
quietis significatio. In Levit.: <em>Annus remissionis est,
signum sanctum erit vobis</em> <strong>(Levit. XXV, 10)</strong>. Civitas
Dei, Ecclesia, vel anima. In psalmo: <em>In civitate Dei
nostri</em> <strong>(Ps. XLVIII, 2)</strong>.</p>
<p>Cives, fideles. In Apost.: <em>Sed estis cives sanctorum,
</em><nobr><sub></sub></nobr> <em>et domestici Dei</em> <strong>(Ephes. II, 19)</strong>. Muri, munimenta
Scripturae divinae, vel prophetae, aut sancti.
In psalmo: <em>Aedificentur muri Hierusalem</em> <strong>(Ps. L, 20)</strong>;
item in aliam partem: <em>In Deo meo transgrediar murum</em>
<strong>(Ps. XVII, 30)</strong>.</p>
<p>Turres, apostoli, vel perfecti quique. In Psalmo:
<em>Et abundantia in turribus tuis</em> <strong>(Ps. CXXI, 7)</strong>. Portae,
Scripturae sanctae, vel justitiae, vel apostoli, aut angeli.
In psalmo: <em>Et elevamini, portae aeternales</em> <strong>(Ps.
XXIII, 7)</strong>. Item in aliam partem: <em>Quia lata porta et
spatiosa via quae ducit ad mortem</em> <strong>(Matth. VII, 13)</strong>.
Plateae, latitudo [<em>Al.</em> beatitudo] dilatata sanctorum.
In Apocalypsi: <em>Et plateae civitatis aurum mundum,
tamquam vitrum perlucidum</em> <strong>(Apoc. XXI, 21)</strong>. Fundamentum,
Christus, vel fides in Apostolo: <em>Fundamentum
</em><nobr><sub></sub></nobr> <em>aliud nemo potest ponere, quam id quod positum
est, Christus Jesus</em> <strong>(I Cor. III, 11)</strong>.</p>
<p>Maceria, lex, vel Angelorum custodia. In Cantico
Isaiae: <em>Et maceria circumdedi, et calamos affixi, et
plantavi vineam</em> <strong>(Isa. V, 2)</strong>. Domus, anima in qua Christus
habitat, vel Ecclesia. In psalmo: <em>In domum
Domini ibimus</em> <strong>(Ps. CXXI, 1)</strong>. Coenaculum, altitudo
meritorum, vel scientiae. In Evangelio: <em>Et ipse vobis
ostendet coenaculum magnum</em> <strong>(Luc. XXII, 12)</strong>.
Ostium, adapertio fidei. In Apostolo: <em>Ostium enim
mihi apertum est, magnum et evidens</em> <strong>(I Cor. XVI, 9)</strong>.</p>
<p>Ostiarius, Christus, qui dicit: <em>Per me si quis introierit,
salvabitur</em> <strong>(Joan. X, 9)</strong>.</p>
<p>Columna, firmamentum, vel stabilitas spiritalis. In
Apost.: <em>Jacobus et Joannes et Cephas, qui videbantur
</em><nobr><sub></sub></nobr> <em>columnae esse</em> <strong>(Gal. II, 9)</strong>.</p>
<p>Paries, interdum structura bonorum operum. In
Cantic.: <em>Ecce hic retro post parietem nostrum prospiciens
per fenestras</em> <strong>(Cant. II, 9)</strong>. Fenestrae, visus et
auditus, vel caeteri sensus, ut supra: <em>Prospiciens
per fenestras.</em> Item in malam partem: <em>Mors introivit
per fenestras</em> <strong>(Jerem. IX, 12)</strong>. Gradus, spiritalis ascensus.
In psalmorum titulo: <em>Canticum graduum</em> <strong>(Ps.
CXIX, 1)</strong>. <em>Ibunt sancti de virtute in virtutem</em> <strong>(Ps.
LXXXIII, 8)</strong>. Pavimentum, humiliatio, vel afflictio
animae, sive in terrena declinatio. In psalmo: <em>Adhaesit
pavimento anima mea</em> <strong>(Ps. CXVIII, 25)</strong>. Psalterium,
opera bona. In psalmo: <em>Psalterium jucundum cum
cithara</em> <strong>(Ps. LXXX, 3)</strong>. Cithara, pectus devotum, in
quo tamquam nervi sunt virtutes, hoc est, spiritalia
<nobr><sub></sub></nobr> bona. In psalm.: <em>Exsurge, psalterium cum cithara</em>
<strong>(Ps. XCVI, 9)</strong>, id est, opera cum fide; vel de ipso
Domino, resurrectio carnis cum divina virtute. Decachordum,
praecepta decem, vel geminati, quinque
sensus hominis exterioris cum interiore. In psalmo:
<em>In decachordo psalterio, cum cantico et cithara</em> <strong>(Ps.
XCI, 4)</strong>. Organum, homo, vel ille qui est assumptus
a Domino. In psalmo: <em>Laudate eum in chordis et
organo</em> <strong>(Ps. CL, 4)</strong>. Tympanum, attenuatum corpus
jejunio. In psalterio: <em>Laudate eum in tympano et
choro</em> <strong>(Ibid.)</strong>. Chorus, concordia. In psalmo, ut supra.
Tuba, vocis exaltatio in praedicatione divina. In propheta:
<em>Exalta ut tuba vocem tuam</em> <strong>(Isai. LVIII, 1)</strong>.
Cymbala, labia Dominum confitentia, vel dilectio
<nobr><sub></sub></nobr> Dei et proximi. In psalmo: <em>Laudate eum in cymbalis
bene sonantibus</em> <strong>(Ps. CL, 5)</strong>. Jubilatio, clamor spiritali
fervore expressior. In psalm.: <em>Laudate eum in
cymbalis jubilationis</em> <strong>(Ibid.)</strong>.</p>
<p>Aegyptus, mundus hic, vel gentilium populus. In
psalmo: <em>Venient legati ex Aegypto</em> <strong>(Ps. LXVII, 32)</strong>.
Aethiopia, Ecclesia ex gentibus. In psalmo: <em>Aethiopia
perveniet manus ejus Deo</em> <strong>(Ibid.)</strong>. Item aliam partem,
in psalmo: <em>Dedisti eum escam populo Aethiopum</em>
<strong>(Ps. LXXIII, 14)</strong>. Babylon, aut mundus, aut Roma.
In Apocalypsi: <em>Et Babylon magna venit in memoriam
ante Deum dare ei calicem vini indignationis
irae ejus</em> <strong>(Apoc. XVI, 19)</strong>. Inimici, diabolus, vel vitia.
In psalm.: <em>Non confundetur cum loquetur inimicis
suis in porta</em> <strong>(Ps. CXXVI, 5)</strong>.</p>
<p><nobr><sub></sub></nobr> Fures, haeretici et pseudoprophetae; in Evangelio:
<em>Omnes quotquot venerunt ante me, fures fuerunt et latrones</em>
<strong>(Joan. X, 8)</strong>. Gentes, vitia. In Pentateucho:
<em>Cum introduxerit te Dominus Deus in terram quam
possessurus ingredieris, et deleverit gentes multas coram
te</em> <strong>(Deut. VII, 1)</strong>. Item in aliam partem: <em>Omnes
gentes, plaudite manibus</em> <strong>(Ps. XLVI, 2)</strong>. Pugna, certamen
adversus nequitias spiritales, vel adversus vitia
conflictus. In Apostolo: <em>Sic pugno non quasi aerem
verberans</em> <strong>(I Cor. IX, 26)</strong>. Pax, carnis, in bonum et
spiritus concordia. In psalmo: <em>Rogate quae pacis sunt
Hierusalem</em> <strong>(Ps. CXXI, 6)</strong>. Item pax, Christus. In
Apostolo: <em>Ipse enim est pax nostra</em> <strong>(Eph. II, 14)</strong>.
Victoria, de diabolo, vel de adversis triumphus. In
Apostol.: <em>Deo autem gratia, qui dedit nobis victoriam
</em><nobr><sub></sub></nobr> <em>per Dominum nostrum Jesum Christum</em> <strong>(I Cor. XV,
57)</strong>. Bravium, consummatorum praemium meritorum.
In Apost.: <em>Ad destinatum persequor, ad bravium supernae
vocationis Dei</em> <strong>(Phil. III, 14)</strong>. Corona, aeternae
gloriae pro justitia merces. In Apostolo: <em>De reliquo
reposita est mihi corona justitiae</em> <strong>(II Tim. IV, 8)</strong>. Quoniam
spiritalium profectuum consummatio provehit
ad coronam, recte horum quoque spiritalem nominum
interpretationem corona consummat. Quae tamen
nomina universa complecti arduum duximus,
sicut etiam illud, ut depromerentur cuncta quae se
in utramque partem gemina significatione diffundunt.</p>
<br> <h4><center>CAPUT XI.
<em>De numeris.</em> </center></h4>
<p><nobr><sub></sub></nobr> Sane tandem his nominibus absolutis, numeros
quoque breviter digeramus, quos mystica exemplorum
ratio inter sacros celebriores fecit.</p>
<p>I. Hic numerus ad unitatem Deitatis refertur: in
Pentateucho: <em>Audi, Israel, Dominus Deus tuus unus
est</em> <strong>(Deut. VI, 4)</strong>. Et Apostolus: <em>Unus Deus, una fides,
unum baptisma</em> <strong>(Ephes. IV, 5)</strong>. Et arca Noe, qua
sancta Ecclesia designatur, <em>in uno cubito consummatur</em>
<strong>(Gen. VI, 16)</strong>, quia in unius Dei contemplatione
quies aeterna perficitur.</p>
<p>II. Ad duo testamenta divinae legis referuntur, in
Reg.: <em>Et fecit in Dabir duo Cherubin decem cubitorum
magnitudine</em> <strong>(III Reg. VI, 23)</strong>. Duo praecepta charitatis,
amoris videlicet Dei et proximi. <em>Duo in agro,
</em><nobr><sub></sub></nobr> <em>duo in molendino, duo in lecto</em> <strong>(Luc. XVII, 34)</strong> leguntur
in sancto Evangelio.</p>
<p>III. Ad Trinitatem; in Joannis Epistola: <em>Tres sunt
qui testimonium dant in coelo, Pater, Verbum, et Spiritus
sanctus, et tres sunt qui testimonium dant in terra,
spiritus, aqua et sanguis</em> <strong>(I Joan. V, 7)</strong>. Et in
Gen.: <em>Tres propagines</em> <strong>(Gen. XL, 10)</strong>.</p>
<p>IV. Ad quatuor Evangelia, in Ezechiele: <em>Et ex
medio eorum, similitudo quatuor animalium</em> <strong>(Ezech. I,
5)</strong>. Sicut et <em>quatuor flumina paradisi</em> <strong>(Gen. II, 10)</strong>.
Nomen tetragrammaton quatuor litteris Hebraicis
scribitur. Quatuor cornibus sancta crux insignitur,
ut Habacuc: <em>Cornua in manibus ejus</em> <strong>(Hab. III, 4)</strong>.</p>
<p>V. Ad quinque libros Moysi, <em>ad quinque porticus</em>
<strong>(Joan. V, 2)</strong>, <em>ad quinque panes</em> <strong>(Joan. VI, 9)</strong>, <em>ad quinque
</em><nobr><sub></sub></nobr> <em>plagas</em> <strong>(Joan. XX, 25)</strong> in corpore Dominico. Apostolus:
In Ecclesia <em>volo quinque verba sensu meo loqui</em>
<strong>(I Cor. XIV)</strong>.</p>
<p>VI. Ad diem sextum, quo Dominus hominem cum
universis terrae animantibus fecit. In Genesi: <em>Faciamus
hominem ad imaginem et similitudinem nostram</em>
<strong>(Gen. I, 26)</strong>. Item paulo post: <em>Et factum est vespere,
et factum est mane dies sextus</em> <strong>(Ibid., 31)</strong>. Senario
numero perfectio comprehenditur: propterea Deus
sex diebus mundum perfecisse describitur, et ipsis
quinque unus adjicitur, ut lex per Evangelium impleatur.
Sex sunt aetates saeculi: quinque transierunt,
sexta a Joanne Baptista et inhumanato Christo
decurrit ad finem saeculi; unde et sexta die fecit
Deus hominem ad imaginem suam, quia sexta ista
<nobr><sub></sub></nobr> aetate manifestatur per Evangelium reformatio mentis
nostrae, secundum imaginem ejus qui creavit
nos. Sex has aetates illae sex hydriae significant, <em>quas
Dominus impleri jussit aqua,</em> et in iis <em>aqua conversa
est in vinum</em> <strong>(Joan. II, 6)</strong>, ut jam manifestatum Christum
in lege et prophetis intelligamus. Illa ergo tempora
sex, quasi per articulos distributa atque distincta,
quasi vasa essent inania, nisi a Christo implerentur.
Tempora utique inaniter praeterirent, nisi in
eis Dominus Jesus Christus praedicaretur. Impletae
sunt igitur hydriae, id est, adimpletae sunt prophetiae.</p>
<p>VII. Ad diem septimum, in quo perfectis omnibus
Dominus requievit. In Genes.: <em>Et requievit Deus die
septimo ab omni opere quod patrarat</em> <strong>(Gen. II, 2)</strong>. Numerus
<nobr><sub></sub></nobr> is humanae rationis causa summam perfectionem
significat, quia ex primo pari et ex primo impari
constat: ex primo siquidem qui dividi potest,
et ex primo qui dividi non potest. Hinc jubilaeus, qui
perfecta requies exprimitur, septem hebdomadis
constat. Hinc <em>septem spiritus, qui sunt ante thronum
Dei</em> <strong>(Apoc. I, 4)</strong>. Et septiformem gratiam Spiritus
sancti significaverunt <em>septem panes, quibus Christus
quatuor hominum millia satiavit</em> <strong>(Matth. XV, 34)</strong>.</p>
<p>VIII. Ad diem Dominicum resurrectionis, id est,
octavum. In titulo psalmi, <em>In finem pro octava</em> <strong>(Ps.
VI, 1)</strong>.</p>
<p>IX. Ad sacramentum horae nonae, qua Dominus
spiritum emisit. In Evangelio: <em>Et circa horam nonam
</em><nobr><sub></sub></nobr> <em>clamavit Jesus voce magna</em> <strong>(Matth. XXVII, 46)</strong>. Sunt et
novem nomina pretiosorum lapidum, et novem sunt
ordines angelorum.</p>
<p>X. Ad decalogum, id est, decem verba, quae in
tabulis duabus scripta sunt. In psalm.: <em>In psalterio
decachordo psallam tibi</em> <strong>(Ps. CXLIII, 9)</strong>.</p>
<p>XI. Ad apostolos. In Evangelio: <em>Undecim autem
discipuli abierunt in Galilaeam</em> <strong>(Matth. XXVIII, 16)</strong>.
Undenarius etiam numerus, quando denarium monade
excedit, pro transgressione et reprehensione
ponitur; unde et Petrus apostolus non passus est
numerum apostolorum in undenario consistere, sed
<em>elegit Matthiam</em> <strong>(Act. I, 26)</strong> duodecimum in ordine.
Hinc <em>undecim saga cilicina in veteri lege fieri praecipiuntur</em>
<strong>(Exod. XXVI, 7)</strong>, quae significant poenitentium
<nobr><sub></sub></nobr> actus pro commissis peccatis. <em>Ad undecimam tandem
horam</em> <strong>(Matth. XX, 6)</strong>, gentiles et aetas decrepita vocatur.</p>
<p>XII. Ad apostolos in Evangelio: <em>Duodecim autem
apostolorum nomina sunt haec</em> <strong>(Matth. X, 2)</strong>. Hoc numero
significatur <em>universa judicantium multitudo</em>
<strong>(Matth. XIX, 28)</strong>, propter duas partes septenarii, qua
plerumque significatur universitas: quae duae partes,
id est, tria et quatuor, altera per alteram partem
multiplicatae, duodecim faciunt.</p>
<p>XIV. Ad sacramentum Dominicae generationis. In
Evangelio, <em>Ab Abraham usque ad David, generationes
sunt quatuordecim</em> <strong>(Matth. I, 17)</strong>.</p>
<p>XV. Ad quindecim gradus templi, quos fecit Salomon,
ad quorum numerum, quindecim psalmi qui
<nobr><sub></sub></nobr> inscribuntur Canticum graduum, compositi sunt;
id est, a psalmo, <em>Ad Dominum cum tribularer</em> <strong>(Ps.
CXIX, 1)</strong>, usque ad, <em>Laudate nomen Domini.</em></p>
<p>XVI. Ad numerum prophetarum.</p>
<p>XXII. Ad sacramentum divinorum voluminum,
secundum litteras Hebraeorum.</p>
<p>XXIV. Ad mysterium numeri seniorum. In Apocalypsi:
<em>Et super thronos viginti et quatuor seniores</em>
<strong>(Apoc. IV, 4)</strong>. <em>Et vigintiquatuor sortibus</em> in ministerio
templi distributi fuerunt sacerdotes <em>a rege David</em>
<strong>(I Par. XXIV, 7)</strong>.</p>
<p>XXX. Ad fructus fidelium conjugiorum. In Evangelio:
<em>Et dabunt fructum aliud centesimum, aliud
sexagesimum, aliud tricesimum</em> <strong>(Matth. XIII, 8)</strong>, quod
ad conjuges, sexagesimum ad viduas, centesimum
<nobr><sub></sub></nobr> ad virgines pertinet.</p>
<p>XXXIII. Ad mysterium aetatis, qua Dominus in
carne versatus est; in Apostolo, sicut quibusdam ex
hoc videtur, <em>Donec occurramus in unitate fidei et
agnitionis filii Dei, in virum perfectum, in mensuram
aetatis plenitudinis Christi</em> <strong>(Eph. IV, 13)</strong>.</p>
<p><nobr><sub></sub></nobr> XL. Ad quadragesimae sacramentum. In Evangelio:
<em>Et agebatur a spiritu in deserto diebus quadraginta</em>
<strong>(Luc. IV, 2)</strong>. Et virtus Decalogi, per quatuor
libros Evangelii impletur, Decalogi autem mandata
perficimus, si quatuor sancti Evangelii libros perfecte
custodimus: sic per continentiam, vigilias, et
orationes, et caetera, quae Apostolus commemorat,
<em>arma justitiae</em> <strong>(II Cor. VI, 7)</strong> ad immortalis vitae praemia
pervenimus.</p>
<p>XLII. Ad numerum in eremo mansionum, vel ad
numerum generationum, quae ab Abraham sunt
usque ad Dominum Jesum Christum <strong>(Matth. I)</strong>.</p>
<p>XLVI. <em>Quadraginta et sex annis aedificatum est templum</em>
<strong>(Joan. II, 20)</strong>, a transmigratione redeuntibus
Judaeis, secunda aedificatione post Salomonem. Hic
<nobr><sub></sub></nobr> annorum numerus perfectioni Dominici corporis
aptissime convenit.</p>
<p>L. Ad Pentecosten; in Actibus Apostolorum: <em>Et
cum complerentur dies Pentecostes</em> <strong>(Act. II, 1)</strong>.</p>
<p>LX. Ad fructum viduis, sive continentibus debitum.
In Evangelio: <em>Et dabunt fructum, aliud sexagesimum</em>
<strong>(Matth. XIII, 8)</strong>.</p>
<p>LXXII. Ad numerum <em>presbyterorum Moysi</em> <strong>(Num.
XI, 24)</strong>, vel discipulorum quos Dominus elegit, in
Evangelio: <em>Post haec autem designavit Dominus et
alios septuaginta duos, et misit illos binos ante faciem
suam in omnem civitatem</em> <strong>(Luc. X, 1)</strong>.</p>
<p>C. Ad martyrum fructum sive virginum. In Evangelio:
<em>Dabunt fructum aliud centesimum</em> <strong>(Matth. XV. 8)</strong>.
Numerus ille absolutam perfectionem significat, sicut
<nobr><sub></sub></nobr> de electis dicitur: <em>Qui reliquerit domum, aut fratres,
aut sorores;</em> et caetera quae sequuntur: <em>centuplum
accipiet, et vitam aeternam possidebit</em> <strong>(Matth. XIX, 29)</strong>.
Centum etiam quantitatem temporis indicat, ut
Isaias, <em>Centum annorum puer morietur;</em> et caetera
<strong>(Isa. LXV, 20)</strong>. Est et in Evangelio <em>centesima ovis</em>
<strong>(Luc. XV, 4)</strong>, quam Christus sacris suis humeris imponens
ad coelestem patriam detulit.</p>
<p>M. Millenarius numerus pro perfectione omnium
numerorum ponitur, et pro perfecta bonorum omnium
actione. Sic Petrus in Epistola: <em>Unum vero
hoc non lateat vos, charissimi, quia unus dies apud
Deum, sicut mille anni</em> <strong>(II Petr. III, 8)</strong>. Nam in cognitione
Dei, praeterita, praesentia et futura sunt
aequaliter praesentia; et quae longa, sive brevia nobis
<nobr><sub></sub></nobr> videntur temporum curricula, aequalis spatii sunt
apud Deum. Hos igitur certos sacratosque numeros
exempli tantum causa protulimus. Sunt vero praeter
eos plurimi, vel pene omnes sacrati, qui quo modo
fiant, ipse divinae lectionis scrutator invenies.</p>

