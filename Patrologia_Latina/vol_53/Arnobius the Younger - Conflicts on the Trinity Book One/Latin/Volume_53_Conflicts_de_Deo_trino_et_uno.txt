
<em>LIBER PRIMUS.</em> </center></h4>
<nobr><sub></sub></nobr> <p>I.--- <small>[Note: <nobr><sub></sub></nobr>  Exordio summam totius Conflictus rationem exponit,
id est, qua de re, a quibus quibusque judicibus,
initus ac terminatus fuerit. Manifestum est autem
ex historia illius saeculi, et actis secundae ac
infamis Ephesinae synodi, non modo Dioscorum
<nobr><sub></sub></nobr> Alexandriae, quae caput fuit Aegypti, episcopum; sed
et multos ejus provinciae episcopos, ac trecentos
etiam monachos Eutychiana haeresi depravatos, et ea
de causa concilii Chalcedonensis sententia sacrorum
communione privatos fuisse, adeo etiam inter Aegyptios
illa pestis invaluerat. Apposite vero non hi tantum,
sed et caeteri omnes haeretici cum magis comparantur:
quandoquidem et divinae veritati suas
praestigias et strophas impudenter opponant, et cum
daemonibus maleficisque hominibus magnam habeant
consensionem. Hoc de Simone mago, Menandro,
Marco, Carpocrate, Cerdone, aliisque priorum saeculorum
<nobr><sub></sub></nobr> haeresiarchis testificantur Irenaeus, Tertullianus,
Eusebius ac Epiphanius: nos idem de novissimis
non uno semel loco notum fecimus. Nemo etiam
inficiari potest magicas artes in Galliam, Germaniam,
Poloniam, Livoniam, Suetiam, Daciam et Angliam,
ex admisso Calvinismo plus a quinquaginta annis
invaluisse, quam a mille et quingentis antea invaluerat.]</small>Supervenientes Aegyptii, qui, ut ostenderent
se antiquorum provinciae suae magistrorum discipulos,
<nobr><sub></sub></nobr> Jannes videlicet et Mambres, quos memorat Apostolus
<strong>(I Tim. III, 8)</strong> famulo Dei Moseo quibusdam
<nobr><sub></sub></nobr> praestigiis restitisse: ita et hi veritati resistentes,
cum hanc nobis calumniam imponere niterentur,
quod fides nostra de incarnatione Dominica a recti
itineris tramite deviaret; hoc ab eis tandem impetravimus,
ut cessante seditione verborum, singulis
ex utraque parte altercantibus, caeteri Cognitorum
loco sedentes, singulos tantum esse judices permitterent,
quibus liceret pro merito conclusionum dare
sententiam: factumque est ut Arnobius a parte sedis
apostolicae defensor fieret, et Serapion a synedrio
Aegyptiorum altercator existeret: judices vero essent
a parte catholica Decius Constantius, et a parte
Aegyptiorum Ammonius.</p>
<p>II.---Hoc autem ordine coeptum est negotium. Serapion
dixit: Antequam ad hoc veniamus, <small>[Note: <nobr><sub></sub></nobr>  Homousianorum cognomen catholicis impositum
per Arianos, adhuc illo saeculo perseverasse, multis
in locis ostendit Victor Uticensis libris de Persecutione
Wandalica. Notandum tamen Homuncionitas
a Prudentio non catholicos, sed Ebionitas, Samosatenianos
aliosque haereticos vocari et confutari, eo
quod Christum purum hominem esse, nihilque divinae
essentiae ac virtutis habere contenderent.]</small> quod vos
<nobr><sub></sub></nobr> Homuncionates arguamus, dicentes, duas naturas
esse in Christo, duasque substantias, cupio scire, quis
sis?---Arnobius dixit: Sum plane servus Christi,
et tam catholicae fidei quam veritatis assertor.---Serapion dixit: Ipsa fides tua quid credat, edicito.---Arnobius dixit: Deum omnipotentem, omnium creatorem,
unum credo.---Serapion dixit: <small>[Note: <nobr><sub></sub></nobr>  Attende in Serapione haereticorum disceptantium
mores, de quibus Apostolus ait: <em>Semper discentes,
et nunquam ad scientiam veritatis pervenientes</em> <strong>(II
Tim. III).</strong> Et Tertullianus: <em>Nunquam ordinarie quaestiones
tractant,</em> etc. <em>(Lib. de Praescript.).</em> Reipsa
compertum est, eos in statu quaestionis propositae
nunquam consistere: sed pro vertiginis spiritu quo
semper agitantur, aliam aliamque subinde et quartam
quintamque cumulare importunissime, ut ordine
disputandi turbato, velut colubri gliscentes elabantur;
ceu sepiarum more, quae atramentum habent
pro sanguine effusa veritatis luce in tenebris effugiant,
et victi non videantur. Caeterum, <em>Ubi vera fides
est,</em> ait Chrysostomus <strong>(Hom. 1 in Epist. ad Tim.),</strong>
<nobr><sub></sub></nobr> <em>nulla quaestionum necessitas est; quaestio nempe fidem
tollit. Qui enim quaerit, nondum invenit; qui nondum
invenit, nondum credit; fides autem animum cogitationemque
facit conquiescere.</em>]</small> Hunc
Deum, quem unum credis, unde nosti quod omnipotens,
omniumque creator sit?---Arnobius dixit:
Quia ipse virtutibus magnis se manifestare dignatus
est generi humano.---Serapion dixit: Quibus virtutibus?
---Arnobius dixit: Ut antiquiora praeteream,
provinciae tuae terra testatur, <small>[Note: <nobr><sub></sub></nobr>  Quid si legerimus, <em>quae decem plagis?</em>]</small> quod decem plagis
percussa regem suum perdidit cum suo exercitu,
irascentibus pene omnibus elementis, quod in Deum
<nobr><sub></sub></nobr> creatorem omnium rebellis existeret. Populum autem,
quem de gladio ejus <em>in manu forti et brachio
excelso</em> eripuit, per famulum suum Moysem fecit,
quod ipse sit Deus, et non sit alius praeter ipsum. Si
contravenire disponis edicito.---Serapion dixit: De
<nobr><sub></sub></nobr> his locis, in quibus concordat fides nostra, transeamus.
---Constantius et Ammonius judices electi dixerunt:
Constat Arnobium satisfecisse de uno omnipotenti
Deo, et assertioni ejus Serapionem consensisse;
aut si non est ita Serapion edicat.---Serapion
dixit: Ego Arnobium scire studeo, utrumnam in aliis
non erret fides ejus, ne forte si alia praeter ista, de
quibus quaestio est, quae possint jure refelli et occasionem
hujus temporis omittentes, <small>[Note: <nobr><sub></sub></nobr>  Lubens legerem, <em>nihil hic egisse.</em>]</small> ne hic aliquid
egisse videamur.---Cognitores dixerunt: Dicat Arnobius,
utrum permittat hunc alia quaerere, praeter ea
de quibus orta videtur esse contentio.---Arnobius
dixit: Non abnuo inquiri ab eo de quibuscunque voluerit,
ne locum mihi inquirendi ab eo quaecunque
voluero, videar amputare.</p>
<nobr><sub></sub></nobr> <p>III.---Judices memorati dixerunt: Dicat Serapion
quae sint, quae ab eo velit addiscere.---Serapion
dixit: Istum unum Deum liberatorem Hebraeorum,
solum dices esse Deum an forte alterum?---Arnobius
dixit: Deus Hebraeorum <em>Deus unus est</em> <strong>(Deut.
VI, 4).</strong> Quando audis, <em>Deus unus est,</em> alterum Deum
omnino non quaeras.---Serapion dixit: <small>[Note: <nobr><sub></sub></nobr>  Judaei sexcentis prophetarum testimoniis convicti,
Deum quidem Patrem esse fatentur; sed hujus
mundi ac cunctorum hominum creatione, nunquam
vero coaeterni atque consubstantialis Filii generatione.
Quinimmo istud ascribunt blasphemiae, Christum
lapidibus petentes, quod seipsum affirmaret
esse Filium Dei: sicque personarum pluralitatem
cum Deitatis unitate docentes ferre non possunt.]</small> Ergo Judaica
est tenenda assertio, qua solus et unus Deus
Hebraeorum Deus praedicatur et creditur?---Arnobius
dixit: Deum Judaei sic praedicant solum, ut
negent Filium ejus; negent simul cum eo unum esse,
qui natus est de Spiritu sancto ex Maria virgine.---Serapion dixit: Iste qui natus est de Spiritu sancto
ex Maria virgine, ipse unus an est alius?---Arnobius
dixit: In Deitate unus, <small>[Note: <nobr><sub></sub></nobr>  De aeterna loquitur, qua sic vere a Patre ingenito,
et a Spiritu ab utroque procedente alia est persona,
ut tamen unicus et verus Deus esse cum eisdem
non desinat.]</small> in generatione vero sic est
<nobr><sub></sub></nobr> alius, ut Deus unus esse non cesset Pater et Filius.
Deus enim tunc vere unus creditur et integra in eo
Divinitas non negatur.---Serapion dixit: Et quomodo
integra in eo Divinitas credenda est?---Arnobius
dixit: Tunc integra in eo Divinitas non negatur,
<nobr><sub></sub></nobr> si Pater cum Filio et Spiritu sancto Deus unus penitus
non negatur.---Serapion dixit: Eliciens me de
synagogae synedrio, <small>[Note: <nobr><sub></sub></nobr>  Sabellius nolens Judaeis omnino subscribere, Trinitatem
in Deo fatebatur, sed nominum, officiorum
ac proprietatum solummodo, non autem proprie
dictarum personarum, veluti de eo et sectatoribus
testificantur Dionysius Alexandrinus, Epiphanius,
Hilarius atque Theodoretus, <em>etc.</em> Viderint Calviniani
personae veram finitionem cum suo Calvino pervertentes,
quam turpiter ad Sabellianos deficiant.]</small> in Sabellii me insaniam induxisti:
qui unum Deum Patrem et Filium et Spiritum
sanctum confitetur.---Arnobius dixit: Si vere unum
Deum diceret Sabellius, Filium ejus et Spiritum sanctum
non negaret. Negat enim verum Patrem, qui
verum Filium non dicit, negat Spiritum sanctum, qui
integra Trinitate Deum integrum esse non credit.---Serapion dixit: Ego tibi Sabellium lego anathema
dicentem his qui Patrem, et Filium, et Spiritum
sanctum ausi sunt denegare ad convincendam Trinitatem.---Arnobius dixit: <small>[Note: <nobr><sub></sub></nobr>  Codex vetus nominis Arnobii oblitus, istud Serapioni
tribuit. Deinde tertio repetit, <em>si Patrem, si
Filium, si Spiritum;</em> nos <em>se</em> reposuimus. Postremo,
<em>contendit,</em> pro <em>contendis</em> scripsimus.]</small> Sed ipsum se Patrem,
ipsum se Filium, ipsum se Spiritum sanctum impiissima
defensione contendit. Nos autem Patrem dicimus
<nobr><sub></sub></nobr> et credimus qui genuit Filium: et est Pater
unici Filii sui ante tempora geniti.</p>
<p>IV.---Serapion dixit: Nolo me in altum ducas; et
de hoc jam agas, quod ante tempora genuit. Hinc me
prius egredi facito, quia te tres deos dicere intelligo.
---Arnobius dixit: Intellectus tuus errorem patitur.
<small>[Note: <nobr><sub></sub></nobr>  Vetus codex: <em>Nam debes me meminisse dixisse te
vere unum Deum integrum confiteris, eum Patrem,</em> etc.,
nos <em>confiteri, cum Patrem</em> legendum judicavimus.]</small> Nam debes me meminisse dixisse, te vere unum
Deum integrum confiteri, cum Patrem et Filium et
Spiritum sanctum unum Deum ita credideris, ut nisi
putative dicas Patrem, sed verum Patrem, qui genuit
verum Filium.---Serapion dixit: Ergo et alius, et
alius, et alius est.---Arnobius dixit: Alius, et alius
est; et tamen unus Deus est.---Serapion dixit: Hoc
stare non potest, ut alius sit Pater, qui genuit; et
alius sit Filius, qui genitus est: ita ut non sit ipse
<nobr><sub></sub></nobr> Pater, qui est Filius, et tamen unus Deus sit.---Arnobius
dixit: Ego in teipso assignabo tibi duas personas
habere unam substantiam.---Serapion dixit: <small>[Note: <nobr><sub></sub></nobr>  Cum haeretici paralogismis et meris fallaciis tantum
suos errores stabilire conentur, non mirum si a
dialectica, quae sophismata detegere et refellere docet,
ut plurimum abhorreant. Hinc enim Donatistae cum
Augustino congredi nolebant, quod hac disserendi
arte peritus et munitus esset. Et novorum Ubiquistarum
alter antistes Smidelinus, in colloquio Badensi,
jussus (secundum pacta) in modo et figura syllogismos
nectere, et secundum dialecticorum regulas
disputare; cum id praestare non posset, in hanc praeclaram
disciplinam invectus, cum fanaticis opinionibus
suis theatro exsibilatus et pulsus: paulo post moerore
confectus animam exhalavit.]</small> Cesset
ars dialectica.---Arnobius dixit: Ars dialectica in rebus
obscuris ingreditur, ut videatur esse verum quod
verum est. Ego autem promitto me in teipso ostensurum
personas duas unam habere substantiam: in
te, inquam, quia dialexeos [<em>Forte</em> <b>διαλεκτικῶς]</b> me
agere, et non simpliciter autumas.---Serapion dixit:
Doce ergo simpliciter aliquas in me duas personas
unam habere substantiam.---Arnobius dixit: Ecce in
uno capite tuo duo sunt oculi, sed est substantia
eorum unus aspectus: duae nares, sed unus odoratus
est: duae aures, sed unus auditus est. Quod si unius
<nobr><sub></sub></nobr> substantiae in te ista bina continent unitatem, non vis
<nobr><sub></sub></nobr> in Deo Patre et Filio vere duas personas <small>[Note: <nobr><sub></sub></nobr>  Vocem <em>unam</em> adjecimus.]</small> unam habere
substantiam?---Serapion dixit: Incongrua comparatio
esse dignoscitur, ut de incorporeo corporea
membra in exemplum assumas.---Judices dixerunt:
Frustra quaereris de corporeis membris ab Arnobio
sumptum exemplum. Si enim corporea membra oculorum,
narium et aurium in suis formis divisa, et a
se invicem quasi in suis cubiculis manentia, hanc
obtinent unitatem substantiae, ut uno lumine, uno
odoratu, uno fruantur auditu: quanto magis Deus,
qui incorporeus esse fatendus est, unam cum Filio
suo substantiam habens, unam etiam cum eo obtineat
omnipotentiae majestatem?---Serapion dixit:
Acquiesco quidem rationi corporeae: sed nisi incorporea
fuerint exempla, ad incorporeum illa duci non
<nobr><sub></sub></nobr> patior.---Arnobius dixit: Deprecor, Judices, ut indulgenter
feratis vestram renuentem sententiam. Non
enim expavesco illa incorporea exempla quaerentem.
cum verum Patrem, verum Filium, verum Spiritum
sanctum, vere tres: vere unum confiteor omnipotentem
et credam. Compellatur sane Serapion de hac
interrogatione profiteri silentium, cum sicut de corporeis,
ita et de incorporeis, exempla protulero, quibus
astruam tres personas in una esse substantia.---Judices dixerunt: <small>[Note: <nobr><sub></sub></nobr>  Vetus codex: <em>Edicat Serapion ad hujus reprobationem
hoc non solum deesse,</em> etc. Et paulo post: <em>Satisfactum
fateor,</em> pro quo nos <em>fatebor</em> collocavimus.]</small> Edicat Serapion ad hujus rei
probationem hoc solum deesse, ut ab Arnobio incorporea
proferantur exempla.---Serapion dixit: Satisfactum
fatebor sane cum incorporea exempla ita
fuerint sicut corporea evidenter expressa.---Arnobius
dixit: Nunquid possumus in uno homine aliquo perfectam
<nobr><sub></sub></nobr> dicere sapientiam esse, in quo minime sit
memoria aut ingenium, aut intellectus?---Serapion
respondit: Quomodo perfecta potest sapientia credi,
cui unum de his tribus deesse potuerit?---Arnobius
dixit: Ergo si ita est, immo quia ita est; sicut in una
sapientia tres istae incorporeae personae subsistunt, id
est memoria, et ingenium, et intellectus, et cum tres
sint, non tres faciunt, sed unam sapientiam perfectam,
si tota tria perfecta fuerint: ita una Deitas perfecta
erit in fide nostra, cum perfectum Deum credamus
Patrem, et Filium, et Spiritum sanctum unam
Deitatis omnipotentiam obtinere. Et sicut non est
integra sapientia, ubi quidpiam de ingenio, aut de
memoria, aut de intelligentia defuerit; sic nec est integra
<nobr><sub></sub></nobr> fides in homine eo, qui in Patre quidpiam, aut
<nobr><sub></sub></nobr> in Filio, aut in Spiritu sancto, quantum potest unius
puncti mensura esse, offenderit. Oculorum enim interiorum
lumen est fides; et sicut, si acu tenera aliquam
partem pungas in oculo, totum lumen conturbas
atque debilitas, ita etiam <small>[Note: <nobr><sub></sub></nobr>  Ita et magnus antistes Augustinus de eodem mysterio
scribit <strong>(Lib. III de Trin.):</strong> <em>Nec periculosius alicubi
erratur, nec laboriosius aliquid quaeritur, nec
fructuosius invenitur.</em>]</small> cum erratum fuerit in
hac sancta Trinitate in aliqua parte quantum concedetur
atomo, vel momento, vel puncto, totum serenum
lumen fidei convertit in nubilum: et semel
jam animus vulneratus, nil praeter tenebras videt.---Judices dixerunt: Serapion, qui ideo non acquievit
corporeis exemplis assumptis, quia videbantur ei incorporeis
aptari non posse; cedat incorporeis necesse
est prolatis exemplis, ut vere unam Deitatem veris
tribus personis fateatur rationabiliter esse assignatam.</p>
<nobr><sub></sub></nobr> <p>V.---Serapion dixit: Permittite me, Judices, ab eo
inquirere quae sequuntur.---Judices dixerunt: Sicut
non permitteris ea quae juste finita sunt iterare, ita
non prohiberis, quae non sunt intimata proponere.---Serapion dixit: Patrem et Filium ad comparationem
primo corpoream, secundo incorpoream ducens,
unam Deitatem in his duobus, id est, in Patre et Filio
docuisti: modo Spiritum sanctum nosse volo quid
esse commemores: quoniam sentio quod patrem
duos filios habere credas.---Arnobius dixit: Nisi te
ad rationem humanam duxero, non potes pertingere
ad divinam.---Serapion dixit: Duc quocunque volueris,
tantum ut me facias ad rationem pervenire
Spiritus sancti.---Arnobius dixit: Interrogo te ut
dicas mihi, cum dixerit rex: Aedificetur forum, aut
<nobr><sub></sub></nobr> palatium, vel aliquid hujusmodi, hic sermo qui ex
ore regis egressus est, ego puto quod ipse fecit fieri
quod non erat.---Serapion respondit: Constat quod
hic sermo ex ore regis egressus, facit fieri quod non
erat.---Arnobius dixit: Ergo sermo Patris ex ore
procedens, virtute plenus facit omnes visibiles creaturas.
---Serapion dixit: Iterum me ad Patrem et Filium
revocasti, cum ego Spiritum sanctum a te nascentem
inquiram.---Arnobius dixit: Non potes invenire
nascentem Spiritum sanctum, sed procedentem.
---Serapion dixit: Ipsam jam processionem ostende.
---Arnobius dixit: Non tibi dixi, quoniam impatienter
audis ea quae te potuerunt perducere ad indaginem
veritatis.---Serapion dixit: Patienter audiam,
<nobr><sub></sub></nobr> sequar quo volueris, jam mihi Spiritum sanctum
ostende quid sentias.---Arnobius dixit: <small>[Note: <nobr><sub></sub></nobr>  Hunc quoque psalmum de Christo intelligendum
esse non modo Patres Latini et Graeci consentiunt;
sed et Paraphastes Chaldaeus de rege Messia, et quod
omnium maximum est, Paulus apostolus de Domino
Jesu aeterno Filio Dei interpretatur <strong>(Heb. I, 8).</strong> Justinus
martyr contra Judaeos scribens, ait <em>(Dialog.):
Certe in</em> XLIV <em>psalmo Christus praedicatur sic: Eructavit
cor meum verbum bonum.</em> Athanasius vero <em>(Epist. de
Sententia Dionys.): Quis hominum auditis his Dei Patris
verbis, Eructavit cor meum verbum bonum, ausit
dicere, Verbum quod ex corde Dei progressum est, ex
non entibus existere?</em> Et idem rursum <em>(Compendio de
Spiritu S.): Si Pater est et Filius, necessum est Filium
naturalem et verum esse, hoc est, coessentialem
</em><nobr><sub></sub></nobr> <em>Patri. De operibus quidem ait sermo divinus, Ipse dixit
et facta sunt; de Filio autem: Eructavit cor meum
verbum bonum.</em> Alios interpretes praetermitto.]</small> Prius est
ut fatearis de Filio suo dixisse Patrem: <em>Eructavit
cor meum verbum bonum</em> <strong>(Psal. XLIV, 1).</strong>---Serapion
dixit: Etiam si negare voluerim, praesentes me omnes
qui audiunt, confutabunt.---Arnobius dixit:
Sermo cum ex ore Patris nasceretur, qui omnia visibilia
et invisibilia sua virtute creavit, nunquam
potuit sermo sine sancti Spiritus flatu procedere.---Serapion dixit: Ergo duo sunt filii, qui ex ore Patris
egressi sunt, Sermo scilicet et Spiritus.---Arnobius
dixit: Erras in auditu. Excidit enim tibi, quia duxi
te prius ad exemplum regis qui imperavit fora fieri,
aut palatia, aut thermas; et adjeci: Sermo imperii
ejus tantam virtutem obtinuit ut fierent quae nunquam
<nobr><sub></sub></nobr> fuerant. Haec tu coram hominibus confirmasti.
Responde nunc iterum, si ita est?---Serapion dixit:
Ita est.---Arnobius dixit: Ergo si ita est, immo quia
ita est: responde mihi: Utrum sermonem hunc natum
ex ore imperantis, justa ratione confirmetur?---Serapion dixit: Justa ratione natum sermonem assentior.---Arnobius dixit: Nunquid cum nasceretur
sermo jubentis, qui egressus ex ore, quae non erant
faceret? Nunquid et flatus, qui procedebat ex eo qui
verbum emisit, natus potius quam procedens, poterit
aliqua ratione monstrari? Quod si id in homine non
potest fieri imperante, quanto magis hoc in Deo?
Verbum ex ore generante cadere non potest ut ipse
flatus Spiritu sancto plenus Filius dicatur. Sed est
Pater qui eructavit Verbum; et Spiritus sanctus, qui
<nobr><sub></sub></nobr> a Patre non cessat procedere, habens hanc virtutem
quam Filius. Nam <em>Verbo</em> Patris <em>coeli firmati sunt, et
Spiritu oris ejus omnis virtus eorum</em> <strong>(Psal. XXXII, 6).</strong>
Si ita recordaris scriptum edicito.---Serapion dixit:
<small>[Note: <nobr><sub></sub></nobr>  Epiphanius observavit Hebraeos Psalterium in
quinque libros partiri. A primo enim psalmo usque ad
XL, unum librum faciunt; a XLI usque ad LXXI, secundum
librum; a LXXII usque ad LXXXVIII, tertium; a LXXXIX
usque ad cv, quartum librum. A CVI usque ad CL, quintum
librum numerant. Caeterum etiam hunc versum
psalm. XXXII: <em>Verbo Domini coeli firmati sunt,</em> etc.,
etiam ad Filium et Spiritum sanctum, qui eadem cum
Patre voluntate et potentia coelos condiderunt, pertinere,
non modo hic Arnobius, sed et magnus Athanasius
serm. 4 contra Arianos, Damasus papa in Symbolo,
Epiphanius lib. I tom. II, Philastrius, Fulgentius,
et alii orthodoxi constanter docuerunt.]</small> Ita scriptum esse in libro Psalmorum primo nemo
est qui nesciat.---Judices dixerunt: De sancto Spiritu
satisfactum tibi, evidens est assertio, quam tuus
probat assensus: nunc ad ea, quae nondum dicta sunt,
accedamus.</p>
<p>VI.---Serapion dixit: Ecce sicut in una sapientia
quae perfecta est, memoriam, ingenium et intelligentiam
consentio; sic et Patrem, et Filium, et Spiritum
sanctum in una Deitate esse confiteor. Sed quaero
abs te: Si vere genuit Pater? Arnobius dixit: <small>[Note: <nobr><sub></sub></nobr>  Lubens legerem <em>fictum,</em> ut huic interrogationi,
<em>Si vere genuit Pater?</em> corresponderet.]</small> Nihil
<nobr><sub></sub></nobr> in Deo factum invenies, quam quod est. Hoc est:
Pater enim Pater verus est, verus genitor Filii: verus
Filius, verus unigenitus Patris.---Serapion dixit:
<small>[Note: <nobr><sub></sub></nobr>  Hujusmodi fuisse Arianorum delirationem testatur
Alexander Ecclesiae Alexandrinae patriarcha, velut
ex ejus ad omnes catholicos epistola referunt Socrates
<strong>(Lib. I Hist., c. 6)</strong> et Nicephorus <strong>(Lib. I, c. 8).</strong> Athanasius
his verbis eam offert <em>(Lib. de Unit. SS. Trinit.):
Deus, inquit Arius, potentia quidem semper, sed effectu
non semper Pater fuit: et antequam generaret non erat
Pater, sed erat omnipotens Deus.</em> Sed huic insaniae
sic idem Athanasius occurrit <strong>(Lib. XV de Trin., c. 26):</strong>
<em>Verum Patrem sempiternum, verus declarat Filius
sempiternus. qui de eo natus est: et verum Filium sempiternum,
verus Pater demonstrat sempiternus. Ideo
nunquam Pater sine Filio, quia semper Filius fuit cum
Patre.</em> Augustinus vero ait: <em>Nulla ibi tempora cogitentur,
quae habent prius et posterius: quia omnino
nulla ibi sunt.</em> Et iterum: <em>In illa summa Trinitate
</em><nobr><sub></sub></nobr> <em>quae Deus est, intervalla temporum nulla sunt, per
quae possit ostendi, aut requiri, utrum prius de Patre
natus sit Filius, et postea de ambobus processerit Spiritus
sanctus,</em> etc.]</small> Antequam generaret Filium, tantummodo Deus fuit;
non tamen Pater?---Arnobius dixit: Erras in interrogatione:
semper enim et Deus et Pater fuit.---Serapion
respondit: Ergo non vere genuit.---Arnobius
dixit: Vere genuit.---Serapion respondit: Si vere
genuit, antequam generaret Deus, Deus fuit: non
tamen et Pater simul esse potuit antequam generaret
iste, qui genuit.---Arnobius dixit: Ideo errorem pateris,
quia humanae fragilitatis comparationem omnipotentiae
divinae impingis. Homo enim antequam
Filium habeat tantummodo homo est: postea vero
quam Filium habere coeperit, et homo est, quod fuit;
<nobr><sub></sub></nobr> et pater esse incipit, quod antequam filium generaret
esse non potuit. Hanc injuriam Deo ne feceris. Deus
est immutabilis et permanens, nihil in se recipit novum:
semper enim fuit et Deus et Pater, nec illi hoc
nomen paternitatis accessit: quoniam omne quod accidens
est, recedere potest; et quod recedere potest,
etiam deficere potest. Divinitas autem, quae immutabilis
perseverat, nil in se ex accidenti aliquid recipit.
Hoc enim est hodie, quod semper fuit. Nihil enim
sicut tibi, o homo, deficiet ex praeterito, nihilque ei
de futuro excrescet: nec sic ei tempora dominantur
ut tibi, qui fuisti prius infantulus, postea puerulus,
deinde juvenis, postea senex, post senectutem tibi
finis occurrit. Hoc penitus in Deum si putaveris venire,
et stultus ostenderis, et blasphemus execrabilis
<nobr><sub></sub></nobr> comprobaris.---Serapion respondit: Avertat hanc
blasphemiam Deus, quae nunc stultitia nata in ridiculo
blasphemantem arguit.---Arnobius dixit: Ergo Deus
immutabilis est, an mutatur in aliquo?---Serapion
respondit: Immutabilis est Deus: sed tamen te
astruente quod genuit Filium, mutabilis ostenditur.
---Arnobius dixit: Reverti habemus ad comparationes
aliquas, per quas ostendamus sic nasci, ut inter
generantem et generatum nulla possit temporum esse
divisio.</p>
<p>VII.---Serapion dixit: Novam rem audio, ut inter
generantem et generatum nullum medium possit tempus
ostendi.---Arnobius dixit: Ideo cognitores habemus
et judices, ut vereamur nos dicere ostensuros
quod ostendere non valemus.---Serapion dixit: Cave
<nobr><sub></sub></nobr> ne iterum corporea mihi aliqua exempla afferas quibus
nitaris incorporea coaptare.---Arnobius dixit:
Jam timeo prudentiam tuam in hac parte offendere.
---Serapion dixit: Non meam prudentiam, sed omnium
cognitorum et judicum.---Arnobius dixit: Audi
ergo incorpoream generationem de corporeo homine.
---Serapion dixit: In dialecticum sophisma prorumpis.---Arnobius dixit: Dialecticum sophisma duas
facies recipit: et ut verum probetur quod astruitur,
et non verum ex aliqua parte arguatur. Nunc autem
quod dixero, cum veritatem solum ostendam, et ex
nulla parte fallaciae notam incurrat, quomodo poterit
dialecticum quod ingero, argui? Nunquid nam
si dixero, vox hominis incorporea est, mentior?---Serapion dixit: Quis enim vocem unquam corpoream
<nobr><sub></sub></nobr> dixerit aliquando?---Arnobius dixit: Non dixit hoc
ullus, tamen ego hoc volo dicere quod vox hominis
incorporea sit---Serapion dixit: Hoc dicis quod nullus
ignorat.---Arnobius dixit: Ex voce verbum nascitur,
an vox ex verbo?---Serapion dixit: Ex voce
verbum.---Arnobius dixit: Verbum quod ex incorporea
voce natum est corporeum, an incorporeum est?---Serapion dixit: Incorporeum.---Arnobius dixit:
Ecce ex incorporea voce sermo natus incorporeus
filius vocis est. <small>[Note: <nobr><sub></sub></nobr>  Codex vetus: <em>Filius vocis est, possit posterior inveniri.</em>
Cum ex his nullum possemus sensum elicere,
addidimus, <em>An possit.</em> De Filii porro aeterna generatione
scribit Nazianzenus <strong>(Lib. III de Theolog.)</strong> : <em>Dei
generatio silentio est colenda. Et quod sane generatus
sit Filius didicisse te magnum quiddam esse concessero:
verum quomodo generatus sit nosse, ne angelis
quidem datum esse concessero.</em> Et Ambrosius <em>(Lib. de
Fid., ad Grat.): Scire licet quod natus sit: quomodo,
discutere non licet.</em> Ephrem Syrus elegantem librum
edidit adversus eos, qui naturam Filii Dei scrutari
volunt.]</small> An possit posterior inveniri? Quod
si tempus nullum inter verbum et vocem invenire
praevales, quomodo inter Patrem et Filium Deum immutabilem
medium aliquod tempus invenire poteris?
In hac autem ipsa indagine, etiam Spiritus sancti non
est intermittenda tertia persona. Quia cum ex voce
<nobr><sub></sub></nobr> nascitur sermo, flatus non nascendo, sed procedendo
egreditur, per quem vocis verbi integritas custoditur:
ita et Spiritus sanctus procedens ex Patre, per quem
integra et perfecta Trinitas in catholicis definitionibus
custoditur, patefacit non fuisse unquam sine filio patrem.---Judices dati dixerunt: Probabiliter Arnobii
assertio sanctum quoque Spiritum cum Patre et Filio
evidenter exposuit: si sunt alia quae nondum dicta
sunt, proferantur.---Serapion dixit: Quae me movent,
si non protulero, cassabuntur in animo meo ea quae
explanata sunt, per ea quae minime prolata ad explicationem
pertingere potuerunt.---Judices dati dixerunt:
Videbimur et nos vano labore fatigari audiendo,
et vos sine causa laborare dicendo, si ea repetantur
quae finita noscuntur. Unde cavendum tibi
<nobr><sub></sub></nobr> est omnimodis et studendum, ne semel exposita et
finita, quasi amens revoces adluctamenta verborum.</p>
<p>VIII.---Serapion dixit: Jam quae ad consensum
meum pertingere exposita potuerunt nulla potero ratione
iterare: ea tamen quae ex eis si quae finita sunt
oriuntur, necesse est ut proponam. Et adjecit: Dic
mihi, catholice, qui Filium non negas ex Patre genitum,
voluntate eum genuit Pater, an necessitate?---Arnobius dixit: Nec voluntate, nec necessitate.
---Judices dixerunt: Aperi quod dixeris, quia clausum
est.---Arnobius dixit: Omnis homo qui vult
aliquid aut non vult, si sapientiam ante non habeat,
non potest aliquid justum velle vel nolle. Ergo perprius
est ut sapientiam habeat <small>[Note: <nobr><sub></sub></nobr>  Codex vetus, <em>et non virtutem.</em>]</small> quam virtutem,
qua possit aliquid vel velle, vel non velle: et ita demum
<nobr><sub></sub></nobr> incipiat jam sapere et velle, cum per sapientiam
didicerit se habere posse. Quaerit ergo a me Serapion:
Si Pater necessitate genuit Filium, an voluntate?
Breviter respondebo de uno. Necessitatem qui patitur,
Deus omnino nec dici debet nec credi. Cum ergo
de una re absoluta sit quaestio, altera quae superest
hoc ordine terminanda est, ut interrogem interrogantem
me: utrum sit prius sapere rationabiliter,
quam rationabiliter velle?---Judices dati dixerunt:
Respondeat Serapion his quae sciscitatur Arnobius.---Serapion dixit: Quis est qui ignoret, quin prius sit
rationabiliter sapere, quam rationabiliter velle.---<nobr><sub></sub></nobr> Arnobius dixit: Si prior est sapientia quam voluntas,
praecessit Filius voluntatem, et ante est genitus, quam
genitor aliquid vellet aut nollet: quia quando voluntas
coepit jam sapientia, quam ipse confessus es,
erat anterior. Et licet ratio a me data tuo jam sit
formata consensu, cum diceres, quis est qui nesciat,
quod prius sit rationabiliter sapere, quam rationabiliter
velle: haec ratio a me data, tamen apostoli eam
Pauli auctoritate firmabo, qua dicit de Dei Filio quia
ipse sit <em>virtus et Dei sapientia</em> <strong>(I Cor. I, 24).</strong>---Judices
dati dixerunt: <small>[Note: <nobr><sub></sub></nobr>  </small></p><p><small>Non modo a priscis Patribus, sed etiam a Lombardo
<strong>(Lib. I Sent., dist. 6)</strong> accurate discussa fuit
<nobr><sub></sub></nobr> haec questio, <em>An volens, an nolens:</em> et quod in idem
recidit, <em>An libertate, an necessitate Pater genuerit Filium?</em>
quae hic inter Arnobium et Serapionem ventilatur.
De hac Orosius scribit ad Aug.: <em>Voluntate genuit
Pater Filium, vel necessitate: sed nec voluntate,
nec necessitate; quia necessitas in Deo non est: praeire
autem voluntas sapientiam non potuit.</em> Idemque Augustinus
refert <strong>(Lib. XV de Trin. c. 10)</strong> haereticum versutissime
quemdam catholicum interrogasse: <em>Utrum
Deus Filium volens vel nolens genuerit:</em> Ut si diceret,
nolens, absurdissima Dei miseria sequeretur: si autem,
volens, continuo quod intendebat concluderet,
scilicet, non naturae esse Filium, sed voluntatis.
Catholicus vero vigilantissime quaesivit vicissim ab
illo: <em>Utrum Deus Pater volens aut nolens sit Deus:</em>
ut si responderet, <em>nolens,</em> sequeretur grandis absurditas
et miseria, quam de Deo credere magna est insania.
Si autem diceret <em>volens,</em> responderetur ei, ergo et
ipse voluntate sua Deus est, non natura. Scribit rursum
idem Augustinus <strong>(Lib. XV de Trin., c. 20)</strong> Eunomium
<nobr><sub></sub></nobr> cum non potuisset intelligere, aut credere
noluisset unigenitum Dei Filium, Verbum Dei esse
natura, id est, substantia Patris genitum, non naturae
vel substantiae Filium esse dixisse, sed voluntatis:
ut hinc assereret, accessisse Deo voluntatem, qua
illum gigneret; sicut nos aliquando aliquid volumus,
quod antea nolebamus. Athanasius quoque testatur
<strong>(Serm. 4 contra Arian.)</strong> Valentinianos et Arianos contendisse,
Filium quadam excogitatione praecedenteque
voluntate paterna genitum, ut illum adaequarent
creaturis, quae non ex divina substantia, sed beneplacito
liberaque Dei voluntate prodierunt.</small></p><small>
</small><p>Quid porro ad haec Patres scholastici? Nodum
facile solvunt, docentes, Filium non esse genitum
voluntate aut praecedente, aut accedente, aut eliciente,
aut producente, ut contendebant haeretici: sed
bene voluntate cooperante, concomitante ac bene
<nobr><sub></sub></nobr> complacente. Primam solutionis partem confirmant
ex his magni Athanasii verbis <strong>(Serm. 4 contra Arian.):</strong>
<em>Apostolus non voluntatis, sed ipsius paternae substantiae
</em><nobr><sub></sub></nobr> <em>proprium splendorem et sigillum Filium praedicat
dicens, Qui cum esset splendor gloriae, et forma substantiae
ejus</em> <strong>(Hebr. II).</strong> <em>Quod si ex voluntate paterna
substantia non existit, clarum quoque est Filium ex
voluntate ortum non habere. Certe ipse Pater non dixit:
Iste est Filius voluntate genitus; neque, quem ex placito
obtinui: sed simpliciter: Hic est Filius meus,</em> etc.
<strong>(Matth. XVII).</strong> Secundam vero ex eo quod Pater simul
est bonus, potens, volens et generans, cum bonitas,
potentia et voluntas sint ejus substantia: itaque si
bonus et potens gignit Filium, volens quoque producit.
Huc pertinent ista Justini martyris verba <em>(Dialog.):
Pater voluntate sua Filium genuit.</em> Et Hilarii
censurae gravissimae <em>(Lib. de Syn.): Eos qui dicunt
de non exstantibus esse Filium Dei: similiter qui dicunt,
quod neque consilio neque voluntate Pater genuerit
Filium, anathematizat sancta Ecclesia. Si quis nolente
Patre dicat natum Filium, anathema sit. Non
enim nolente Patre coactus Pater vel naturali necessitate
ductus cum nollet, genuit Filium: sed mox ut voluit
</em><nobr><sub></sub></nobr> <em>sine tempore ex se unigenitum demonstravit.</em> Sed
de his jam satis.]</p> Constat Arnobium recte dixisse,
nec voluntate, nec necessitate Patrem Filium genuisse,
quia Deus necessitatem non habet: voluntatem
anteriorem sapientia esse non posse, et humana ratione
edocuit, et Apostoli auctoritate firmavit. Si sunt
<nobr><sub></sub></nobr> alia a Serapione proferenda pandantur.<p></p>
<p>IX.---Serapion dixit: Tres personas memoror te
dixisse, Patrem genitorem Filii, Filium genitum Patris,
Spiritum sanctum <small>[Note: <nobr><sub></sub></nobr>  Non hic tantum Serapion, sed et supra Arnobius
tradit Spiritum sanctum procedere a Patre, nulla Filii
facta mentione: quod veteribus licuit, antequam adversus
errorem Graecorum sententiam suam Ecclesia
manifestius explicasset atque definivisset. Non quod
eum a Filio quoque procedere negarent, sed quod
expressis in Scriptura verbis contenti, id per amplius
explicare tunc non esset necesse. Sic enim Theodoretus
ait: <em>Spiritum sanctum ex Deo et Patre substantiam
habere didicimus.</em> Cyrillus quoque: <em>Spiritum
sanctum ex substantia Dei Patris esse docemus.</em> Et ne
Latini desint, Fulgentius etiam ait: <em>Unus est Patris
et Filii Spiritus, totus de Patre procedens, totus in
utroque consistens.</em>]</small> procedentem ex Patre, tres
istas personas habere Deitatem suam, et integerrimam
memorasti.---Arnobius dixit: Ita est.---Serapion
dixit: Pater ergo Filius non est, nec ipse Filius
qui Pater, nec Spiritus sanctus ipse qui Pater et
Filius: sed unusquisque in sua persona perfectus est
Deus.---Arnobius dixit: Ita est.---Serapion dixit:
Quid ergo nunc ais ad interrogationem meam, cum te
interrogem; et dicas mihi Pater perfectus est Deus,
<nobr><sub></sub></nobr> Filius perfectus Deus, Spiritus sanctus perfectus
Deus. Ita dicis?---Arnobius dixit: Ita dico.---Serapion
dixit: Et si ita dicis, <small>[Note: <nobr><sub></sub></nobr>  Non defuerunt priscis temporibus haeretici Tritheistae,
qui ex tribus personis tres deos architectarentur,
ut ex Nicephoro aliisque colligitur; qui et
<nobr><sub></sub></nobr> nunc (o tempora!) in Transylvania, Hungaria et Polonia
ex illis velut scarabei ex stercore renascuntur.
Nos horum confutavimus insaniam, ubi Bezam divinam
essentiam in tribus personis realiter distinguentem,
et Barthasium eamdem triplicantem, et in Deo
triplicem spiritum confingentem confutavimus.]</small> quomodo tres deos
esse non credis?---Arnobius dixit: Et si oblivio
tui dominatur, non dominatur in universis cognitoribus
et judicibus attributis. Sciunt enim me et duorum
oculorum, unum aspectum; duarum aurium, unum
auditum; et duarum manuum, unum attactum; et
duorum pedum, unum gressum; et duorum labiorum
atque unius linguae, unum memorasse sermonem: et
memoriae, atque intelligentiae, et ingenii, his tribus
unam sapientiam; et tot membris corporeis unius
vitae substantiam; et in quinque sensibus unum intellectum;
qui per oculos videndo, per aures audiendo,
per os degustando, per nares odorando intelligat.
<nobr><sub></sub></nobr> Cum ergo ista omnia disputatio nostra tractasset, et
sit de unitate finitum; quae ratio nos iterum ad ea
revocat, quae sint et mutuo consensu, et judicum lata
inter partes sententia jam finita? Cum dixissem, sicut
memoria, et ingenium, et intellectus, unum sapientiae
obtineant munus, ita Pater cum Filio et cui
Spiritu sancto unum omnipotentiae suae permanet regnum.---Serapion dixit: De uniuscujusque perfectione
deitatis, nec ego interrogavi, nec tu inde dixisti.
Aio nunc enim: Pater perfectus Deus, Filius
perfectus Deus, Spiritus sanctus perfectus Deus, tres
faciunt deos. <small>[Note: <nobr><sub></sub></nobr>  Augustinus adversus hanc Arianorum dementiam
et blasphemiam his verbis fulminat: <em>Maledictus qui
indivisam deitatem Patris et Filii et Spiritus sancti
non confitetur. Maledictus qui propria nomina personarum,
tres Deos, aut tres Dominos, aut tres Spiritus
confitetur.</em> Et alibi rursum: <em>Si quis non dixerit Patris
et Filii et Spiritus sancti unam divinitatem, parem
majestatem et potentiam, unam gloriam et dominationem,
unum regnum atque unam voluntatem, anathema
sit,</em> etc.]</small> Aut enim tertiam partem unus Deus
habet, ut per quaternas uncias tantum tres unam deitatem
habeant; aut tres dii sint, si unusquisque in
sua deitate perfectus est.---Arnobius dixit: Brevitati
<nobr><sub></sub></nobr> studenti mihi, laciniosa disputatione occurris; sed
quantum tu in prolixum ire vis, tantum te ego in
brevi concludam. <small>[Note: <nobr><sub></sub></nobr>  Huic exemplo apposite convenit quod Gregorius
Turonensis et Sigebertus referunt: nimirum, <em>irrumpente
in Gallias Arianismo cum episcopus Vasatensis
sacrum publicum faceret, e supernis descendisse super
</em><nobr><sub></sub></nobr> <em>altare tres aquae guttas, quas cum vellet colligere, illae
in tres firmissimas et pellucidas gemmas conversae, denique
in unicam ita coaluerunt, ut non jam tres, sed
unica, eaque mirifica palam evaserit.</em>]</small> Pone tres pretiosissimas margaritas
incomparabiles, unius tamen meriti, in obscuro
loco, aut in caeca nocte repositas. Cum tamen venerit
lumen diei et solis splendor, quanto amplior fuerit
serenitas luminis, tanto erit amplior oculis attendentibus
horum trium lapidum pretiosorum splendor.
Interrogo nunc: Isti tres lapides incomparabiles
antequam manifestarentur a lumine, in sua pretiositate
manebant, et pulchritudo eorum in ipsis erat,
oculis tamen hominum non parebant?---Serapion
<nobr><sub></sub></nobr> dixit: Ita est.---Arnobius dixit: Lux quae eos manifestavit
totos tres lapides, una est, an duae an tres
luces sunt diei?---Serapion dixit: Quis negat quod
una lux eos manifestare potest, etiamsi mille sint?---Arnobius dixit: Ego quidem tres dixi, tu mille
concedis. Si ergo mille lapides pretiosi uno diei lumine <small>[Note: <nobr><sub></sub></nobr>  Codex vetus, <em>inormitatem.</em>]</small>
ornatum sui splendoris ostendunt, quomodo
non Pater et Filius et Spiritus sanctus unius divinitatis
suae omnipotentiam uno pandunt lumine, deitatem
non oculis corporeis, sed oculis cordis, si fuerit
fidei catholicae fenestra adaperta, ut intret per eam
sol justitiae, et suo lumine radiantur? Vere itaque
tres lapides pretiosos unius meriti, unius majestatis,
unius pulchritudinis, unius diadematis, unius quoque
et regni evidenter ostendat, non ut unum bonum, alterum
<nobr><sub></sub></nobr> meliorem putes: ut sic unum magnifices, ut
ad injuriam alterius alterum magnificentiorem existi
mes. Unusquisque enim lapis verus ita est, ut nihil
<small>[Note: <nobr><sub></sub></nobr>  Nove dictum, pro <em>careat, destituatur, privetur,</em>
etc.]</small> dehabeat quo possit alius verior aestimari; tantum
et fides aperiat fenestras animorum, quas sine credulitate
nostra nec Deus ipse aliquando patefecit. Non
enim salvabitur nisi qui credulitatem suam fidei rectae
subdiderit, et ipsa aperuerit fenestras intelligentiae,
ut videas istas tres pulcherrimas gemmas in uno
regno constructas, unum diadema facere et unum
majestatis imperium obtinere.---Serapion dixit:
Isti tres lapides licet unius pretiositatis uniusque
sint pulchritudinis, tamen a se divisi sunt.---Arnobius
dixit: Tu divisionem vidisti trium, sed unum
regnum unius diadematis non vides.---Serapion
<nobr><sub></sub></nobr> dixit: Unum diadema video, sed in ipso diademate
<small>[Note: <nobr><sub></sub></nobr>  Forte, quoddam artificium gemmas disponendi,
jungendi, sculpendi vel pingendi, hac voce significat;
nisi malis <em>catachrysomatis arte</em> legendum.]</small> cataclyzomatis arte sunt gemmae constructae.---Arnobius dixit: Sicut tibi cataclyzomatis arte sunt
gemmae constructae. ita hic naturaliter in uno omnipotentiae
thesauro positae, illis tantum manifestantur
quorum credulitas egerit, ut fides integra aperiat
januam thesauri hujus perpetui, ac patefaciat et
istam Trinitatis unitatem perfectam, et ipsius unitatis
integerrimam unitatem: verum Patrem qui semper
fuerit Pater, et verum Filium, cujus semper fuerit
Pater. <small>[Note: <nobr><sub></sub></nobr>  Obscurus locus, et qui codice indiget emendatiore.
Puto tamen eum velle: Ut nullus antea filius
dici potest, quam patrem habeat, ita nec pater censeri
nisi filius sit. Sunt enim correlata, quae posita se
ponunt, et perempta premunt; itaque insanum ac
impium est imaginari Deum Patrem Filium praecessisse,
aut Filium Patre posteriorem esse.]</small> Non enim sicut ante Filius si non fuerit
Patris sui, non potest effici Pater Filii sui. Nihil enim
<nobr><sub></sub></nobr> mutatur in eo qui verus Deus est, sed immutabilis
idem semper est, et quo semper fuit Deus, qui vere
unus et trinus est, non potest Deus credi qui incipit
esse quod non fuit. <small>[Note: <nobr><sub></sub></nobr>  Arbitror hunc sensum esse: Deus Pater non fuit
aliquo instanti seu momento prius Deus quam Pater:
sed ab omni aeternitate et Deus simul et Pater: cum
Filius ei consubstantialis et coaeternus semper coexstiterit.
Hoc palam praedicat et adversus omnes haereses,
asserit Irenaeus martyr, nimirum Verbum ante
omnes creaturas semper cum Patre exstitisse. Athanasius
quoque alicubi laudat Dionysium Alexandrinum
scribentem: <em>Nunquam fuit quando Deus non
erat Pater, quod Filius ejus Verbum, sapientia, et virtus
nunquam non fuerit.</em> Et paulo post, ita de eodem
dicit: <em>Jam quia splendor est aeternae lucis, omnibus
</em><nobr><sub></sub></nobr> <em>quoque modis ipse quoque aeternus est: luce enim semper
existente et splendor semper existit.</em> Et Augustinus:
<em>Sicut Pater nunquam fuit non Deus, ita nunquam
fuit non Pater.</em>]</small> Ex quo enim est quod Deus est
(si tamen dici debet) ex quo est hoc quo Deus est
(quod inopia humani sermonis dici permittit) non
ipsa ratio majestatis: ex eo enim quod Deus est, ex
eo et Pater, ex eo et Filius ejus, ex quo et Deus et
Pater est. Nihil enim in se per substantiam habere
coepit, quod ante non habuit. Semper enim cum virtute
fuit, quae est Filius; semper cum flatu suo, qui
est Spiritus sanctus.---Serapion dixit: Ad omnia
quiesco, et semper fuisse totam Trinitatem confiteor.
Sed majorem Patrem quare non credam, cum non
nascitur Pater de Filio, sed Filius nascatur ex Patre?
<nobr><sub></sub></nobr> ---Arnobius dixit: Jam diximus ex voce nasci sermonem,
nec ideo vox major est quod ex ipso nascitur
sermo: uno eodemque momento et vox sermoque
simul oriuntur et flatus. Cessat amplitudo, et
diminutio, quod tempus nullum interpolat inter vocem
et sermonem et flatum. Nam sermonem esse
Filium approbat Pater, sacra Scriptura testante:
<em>Eructavit cor meum Verbum bonum</em> <strong>(Psal. XLIV, 1).</strong>
Et quid tam bonum quam Filius, a quo omnis bonitas?
Verbum autem eructantis ex corde, sine Spiritu
eructantis, et flatu nasci non potuit. Flatus est
enim qui procedit, quando nascitur verbum. Unde et
paulo ante jam dixi: <em>Verbo Domini coeli firmati esse</em>
a prophetis dicuntur, <em>et Spiritu oris ejus omnis virtus
eorum</em> <strong>(Psal. XXXII, 6).</strong>---Judices dati dixerunt: Ex
<nobr><sub></sub></nobr> abundanti de invisibili majestate Trinitatis dictum sit
ab Arnobio, quod repetitis intentionibus Serapionis
ex integro salis cognovimus factum. Si est aliud quod
Serapion intimet, pandat.</p>
<p>X.---Serapion dixit: Non sit incongruum hoc
quod animi impulsu inquiro, ut exprimas in hac
sancta Trinitate, quis est qui primum obtinet locum?
<nobr><sub></sub></nobr> ---Arnobius respondit: Pater primum obtinet locum.
---Serapion dixit: De Filio quid dicis?---Arnobius
dixit: <small>[Note: <nobr><sub></sub></nobr>  Notum est tam ex hoc loco, quam ex Athanasio,
Hilario ac Epiphanio, Arianos tantam inaequalitatem
inter divinas personas constituisse, ut Patri solummodo
tribuerent primum honoris et potestatis locum,
Filio vix secundum, Spiritui tertium relinquerent:
quam haeresim nunc instaurare Calviniani conantur,
quando cum suo auctore contendunt, nomen Dei et
Creatoris per antonomasiam soli Patri convenire,
Filio improprie: Filium etiam secundum divinam
naturam futurum Patri subditum: Patrem esse primam
<nobr><sub></sub></nobr> causam rerum omnium, Filium secundam, Spiritum
tertiam: Christum ut Dei vicarium, secundum
vel proximum a Patre honoris ac imperii gradum
occupare, etc. Contra vero Scriptura divina clamat:
<em>Hi tres unum sunt.</em> Et Dei Filius sanctissime et gravissime
contestatur, <em>Ego et Pater unum sumus. Ad
eum</em> (pium hominem) <em>veniemus, et mansionem apud
eum faciemus.</em> Hinc Cyrillus ait: <em>Una Deitas Trinitatis
est, una glorificatio, eademque dominatio.</em> Et rursum:
<em>Abraham in tribus viris ab ipso conspectis Trinitatem
consubstantialem cognovit et adoravit.</em> Assentit
et Leo Magnus his verbis: <em>Non alia sunt Patris,
</em><nobr><sub></sub></nobr> <em>alia Filii, alia Spiritus sancti: sed omnia quaecunque
habet Pater, habet et Filius, habet et Spiritus sanctus:
nec unquam in illa Trinitate defuit ista communio.
Nulla ibi tempora, nulli gradus, nullae differentiae cogitentur,</em>
etc. Item: <em>Ideo beatam Trinitatem unum
confitemur Deum, quia in his tribus personis nec substantiae,
nec potentiae, nec voluntatis, nec operationis
est ulla diversitas,</em> etc.]</small> Et ipse primum.---Serapion dixit:
Quid etiam de Spiritu sancto?---Arnobius dixit: Et
ipse primum obtinet locum.---Serapion dixit: Ergo
non est Trinitas.---Arnobius dixit: Trinitas ita est,
ut non dicamus, primus, secundus, tertius: sed
unum, duo, tres.---Serapion dixit: Pater primus
est, et Filius primus est, et Spiritus sanctus primus
est: tres primi, tres dii sunt.---Arnobius dixit:
<small>[Note: <nobr><sub></sub></nobr>  Hujusmodi fuerunt pro tempore Augustus, Antonius
et Lepidus, a quibus triumviratus. Simul
etiam imperaverunt tres filii Constantini Magni; et
postea Honorius, Arcadius, Gratianus: tametsi non
tanta consensione animorum quanta decuisset.]</small> Pone tres imperatores in uno regno, in una concordia,
in una sede, in una suavitate, in uno amoris affectu,
in una potestate, et quaere in ipsis qui primum locum
potestatis obtineat. Sine dubio qui toti tres
augusti sunt, toti tres primi sunt: secundum vero
<nobr><sub></sub></nobr> locum, et tertium potestatis ab augustis ordinatae
habebunt.---Serapion dixit: Ergo primus in his imperatoribus
non est, qui inter istos primum coepit
habere imperium?---Arnobius dixit: Inter homines
quidem ipse est prior augustus, qui prior coepit regnare
solus; et postea istos aut generando, aut eligendo
constituit: in divino autem imperio nunquam
invenies ex his tribus unum regnare sine alio.---Serapion
dixit: Et quare trium imperatorum, in quo
dicere possumus, primus, secundus, tertius, exemplum
nobis in medium protulisti?---Arnobius dixit:
Ut ostenderem tibi fragilitatem humanam tantam habere
gratiam in regno, ut cum pro certo doceatur
primus, secundus, tertius, hic ordo per concordiam
imperii exclusus, numerum tantummodo teneat; ordinem
<nobr><sub></sub></nobr> vero penitus non admittat. Omnes enim hi
tres unum regnum, unum imperium, unum augustae
dignitatis fastigium possidentes, hunc habent secundum,
qui primus non fuerit, sicut ipsi sunt primi.---Serapion dixit: Tibi nunquid videtur integrum
esse, ut divinae et coelesti majestati, temporale hoc
regnum aptetur?---Arnobius dixit: Et si temporale
<nobr><sub></sub></nobr> imperium hoc mortale, tantam in se continet concordiam
pacis, <small>[Note: <nobr><sub></sub></nobr>  Codex vetus: <em>Ut cum aliis et a te sit major,</em> etc.]</small> ut qui aliis aetate sit major nascendo,
et imperando prius: hic minor, qui post multos
annos ac hodie sumpsit imperium; ab ea tamen hora
qua est augustus effectus, minor eo qui prior generatione
coepit, esse non possit: quanto magis in hac
sanctae Trinitatis divina concordia, in qua unus nunquam
coepit coelestis aeternique solii tenere imperium;
tanta est unitas, ut numero tres computati,
unum uniusque potestatis habentes imperium, unus
Deus et unus Dominus nuncupentur? In nullo enim
a se distat divina natura. Et si ordinem, quem in
hominibus prior aetas admisit, aequalitas potestatis
excludit; quanto magis divina omnipotentia ubi in
Trinitate nullus anterior, <small>[Note: <nobr><sub></sub></nobr>  Confirmatur istud Symbolo Athanasii, quo dicitur:
<em>In hac Trinitate nihil prius aut posterius, nihil
majus aut minus,</em> etc. Et Martialis epistola ad Burdegalenses
docet tres personas divinas esse unius
aeternitatis, unius voluntatis, unius essentiae, etc.]</small> nullus est omnino posterior;
<nobr><sub></sub></nobr> ita unitas, ita indivisa majestas, ut cum
vere trium numerum teneant, vere unus Deus, origo
pacis, quietis et tranquillitatis existat.---Judices
dati dixerunt: Aut Serapion, si valet, contra haec
proferat aliquid, aut Arnobius hujus assertionis suae
breviter colligat summam.---Cumque diuturno Serapion
uteretur silentio, Arnobius dixit: Deus noster
unus est: nam cum sit Pater et Filius et Spiritus
sanctus, nemo autem Christianus tres deos vel
dicere audet vel credere; quoniam (ut dixi) in nullo
a se divina distat natura: primum enim et secundum
vel tertium ordinem, quem inchoatio prima vel secunda
vel tertia in hominibus per intervalla temporum
facit, in Deo, quae ante tempora est aequalis
inchoatio, in tantum non admittit, ut nec inchoatio
<nobr><sub></sub></nobr> dici possit, quod ante tempora exstitit. Cum ergo
gradus fieri ex passibus omnis non possit, qui subdi
non potest, numerum servat Trinitatis, ordinem
vero unum aequalitatis assignat. Et ideo, ut dixi superius,
<small>[Note: <nobr><sub></sub></nobr>  Vult in divinis primum non dici relative ad secundum
aut tertium: quandoquidem numerus ille
qui ad generis aut quantitatis rationem attinet, ibidem
nullus sit: sed duntaxat transcendens ac infinitus,
qui ab ipsis tribus personis non distinguitur.
Quod his verbis docet Boetius <em>(Lib. de Trin. et Unitat.
Dei): Deus a Deo nullis vel accidentalibus, vel
substantialibus differentiis in subjecto positis distat.
Ubi vero nulla est differentia, nulla est omnino pluralitas:
quare nec numerus, igitur unitas tantum. Nam
cum tertio repetitur Deus, cum Pater et Filius et Spiritus
sanctus nuncupatur, tres unitates non faciunt
pluralitatem numeri,</em> etc. <em>Non igitur si de Patre, Filio,
et Spiritu sancto tertio praedicatur Deus, idcirco
</em><nobr><sub></sub></nobr> <em>trina numeratio numerum facit.</em> Et Augustinus <em>(Tractat.</em>
39 <em>in Joann.): Est aliquid in Trinitate ineffabile,
ut et numerus sit, et numerus non sit Pater et
Filius et Spiritus sanctus Trinitas. Si tres, quid tres?
deficit numerus. Ita Deus nec recedit a numero, nec
capitur numero. Quid sunt isti tres, Pater et Filius
et Spiritus sanctus? Non tres Dii? Non. Non tres
Omnipotentes? Non. Non tres mundi Creatores? Non.
Hoc ergo solum numero insinuat. quod ad invicem
sunt, non quod ad se sunt.</em>]</small> quia non habet secundum, qui primus est;
nec tertium, qui secundus, de primo non nascitur.
Tolle distantiam, et quod in Trinitate credideris,
primum invenies, ut nullum secundum, vel tertium,
sed unum Deum habere gratuleris.</p>
<p>XI.---Serapion dixit: Fateor mihi de universis
quae opposui satisfactum rationabiliter: sed supersunt
mihi multa interrogationum capitula, et praecipue
incarnationis Dominicae sacramentis, <small>[Note: <nobr><sub></sub></nobr>  Lubens adderem, molestum aut ingratum, etc.,
ut oratio integra esset.]</small> quae si
insuper non habetis, me interrogare praecipite:
quoniam sicut fateor satisfactum mihi ab Arnobio,
<nobr><sub></sub></nobr> ita nostis cognitorum electi, nihil me legali auctoritate
gessisse. Video enim tam veteris Testamenti
quam novi, hunc Deum Patrem ingenitum. ita genito
praeponi, ut secundum post Patrem locum obtineat.---Arnobius dixit: Profer ergo Legis divinae
testimonia, quibus Patrem majorem Filio ostendas.---Serapion dixit: <small>[Note: <nobr><sub></sub></nobr>  Hic plurima congeruntur Scripturae testimonia,
quibus veteres Samosateniani, Ariani, Photiniani,
caeterique divinitatis Christi adversarii eum in ordinem
<nobr><sub></sub></nobr> creaturarum cogere nitebantur, ut ex scriptis
Athanasii, Hilarii, Epiphanii, Augustini, Fulgentii,
et Vigilii facile est deprehendere. De germano sensu
illorum suis locis dicemus: hic tantum de diversa
quorumdam lectione aliquid observabimus. Ac primum
de hoc Proverbiorum loco, <em>Dominus creavit me,</em>
etc., in quo Ariani sententiae suae proram et puppim
constituebant; recte Basilius, ac Epiphanius judicaverunt,
ex Aquilae interpretatione, <b>ἔκτησε με;</b> et verbis
Hebraicis, ADONAI CANANI, legendum esse, <em>Dominus
possedit me,</em> seu <em>instar pulli exclusit ac possedit
me,</em> ut et nunc legit universa Ecclesia Latina: non
autem <b>ἔκτισέ με;</b> <em>creavit me,</em> ut Ariani contendebant.
Et sane perfacile fuit his Scripturarum corruptoribus
ex aoristo <b>ἔκτησε;</b> descendente a verbo <b>κτίκω,</b> quod
est, possideo; efficere aoristum <b>ἔκτισε,</b> procedentem
a verbo <b>κτίζω,</b> quod creare, condere, et fabricare
significat, non difficili <b>η</b> in <b>ι</b> transformatione. Accedit
Eusebius Caesariensis consilii a chaereseos Arianae
ante concilii Nicaeni decretum particeps, qui libro
<nobr><sub></sub></nobr> tertio ad Marcellum enixissime contendit, eo loco
non esse legendum: <em>Creavit me,</em> sed <em>constituit,</em> aut
<em>ordinavit me:</em> ut est apud Socratem et Nicephorum.]</small> Ipsum Filium Dei considera
Salomonis ore testantem: <em>Dominus creavit me initio
viarum suarum in opera, ante saecula creavit me</em> <strong>(Prov.
VIII, 12).</strong> Ipse autem Deus Pater de Filio per Isaiam
prophetam dicit: <small>[Note: <nobr><sub></sub></nobr>  Locus est ab Apostolo Rom. IX, 23, contextus
ex Isaiae VIII, 14, et XXVIII, 16, secundum editionem
Septuaginta, qui quomodo faceret pro Arianorum
sententia non satis video.]</small> <em>Ecce ponam in Sion lapidem offensionis,
et petram scandali: et omnis qui crediderit
in eo, non confundetur</em> <strong>(Isa. VIII, 14).</strong> Ita David de eo
canit: <em>Lapidem quem reprobaverunt aedificantes,</em> etc.
<strong>(Ps. CXVII, 22).</strong> Unde et Isaias dixit: <small>[Note: <nobr><sub></sub></nobr>  Apud Septuaginta legitur <b>τῷ Χριστῷ μου Κύρῳ,</b>
<em>Christo meo Cyro.</em> Arnobius igitur legit <b>Κυρίῳ,</b> pro
<b>Κύρῳ,</b> quo modo et Eusebius praeparationis Evangelicae
libro sexto, capite nono; Tertullianus adversus
Judaeos; Cyprianus adversus Judaeos, libro primo,
capite vigesimo primo; Lactantius libro quarto, capite
duodecimo; Augustinus Orat. de quinque Haeresibus;
Cyrillus, et alii.]</small> <em>Haec dicit
</em><nobr><sub></sub></nobr> <em>Dominus Christo meo Domino</em> <strong>(Isa. XLV, 1).</strong> Unde
ipse Pater jubet Filio dicens: <em>Dixit Dominus Domino
meo, sede a dextris meis,</em> etc. <strong>(Ps. CIX, 1).</strong> Unde et
Stephanus de Filio dicit: <em>Video Jesum a dextris Dei</em>
<strong>(Act. VII, 56):</strong> Dei utique Patris, qui est (testimonio
Pauli apost.) <em>caput Christi, Christus autem viri,
vir autem caput est mulieris</em> <strong>(I Cor. XII, 3).</strong> Hic est
Pater qui dicit Filio: <small>[Note: <nobr><sub></sub></nobr>  Athanasius oratione contra Arianos, et Fulgentius
referunt Arianos hoc de corporali nativitate
Christi interpretando, catholicis objecisse. Respondent
porro, de divina aeternaque generatione dictum:
et nomine uteri, per atropopathiam, divinae naturae
fecunditatem intelligendam esse: quod et synodus
Hispalensis, act. 13 postea confirmavit.]</small> <em>Ante luciferum genui te</em> <strong>(Ps.
CIX, 3).</strong> Unde et Christo dicitur: <em>Quia angelis suis
mandavit de te</em> <strong>(Psal. XC, 1).</strong> Est ergo amplior qui
mandat, et de quo mandatur minor est. Unde ad
apostolos suos ipse Dominus dicit: <em>Si diligeretis me,
gauderetis, quia vado ad Patrem: </em> <small>[Note: <nobr><sub></sub></nobr>  Arianos istud adversus catholicos importunissime
ursisse testantur omnes: Alexander Alex. epistola
quae est apud Socratem, aliique Graeci hoc
tantum referunt ad id quod Pater solus ingenitus sit,
ac Filii principium productivum: Filius autem genitus
et productus a Patre. Augustinus vero et Latini
omnes censent propter susceptam humanam
carnem dictum esse. <em>In quantum Deus est,</em> ait Augustinus
<strong>(Enchir. c. 35),</strong> <em>ipse et Pater unum sunt;
in quantum autem homo, Pater major est illo.</em> Quod
autem versu proximo citatur, ex Joann. capite X,
versiculo 29, <em>major me est,</em> nec apud Latinos, nec
apud Graecos, quod meminerim, sic legitur: sed
<nobr><sub></sub></nobr> tantum, <em>major omnibus,</em> vel <em>majus omnibus est.</em> De
aliis suo loco postea dicemus.]</small><em> quia Pater major
me est</em> <strong>(Joan. XIV, 28).</strong> Et iterum: <em>Pater qui dedit
mihi, major me est</em> <strong>(Joan. X, 10).</strong> Item dicit ipse Filius
<nobr><sub></sub></nobr> Dei ad Patrem: <em>Haec est vita aeterna ut cognoscant
te unum et verum Dominum, et quem misisti Jesum
Christum</em> <strong>(Joan. XVII, 3).</strong> Filius ergo secunda
persona est post Patrem, quia Filius est, non eripiens
Patri illud, quo unus est Deus. Si enim innatus
fuisset, comparatus ei qui innatus est, par aequatio
in utrosque ostensa duos faceret innatos: et ideo
duos ostenderet deos, si Filius sicut Pater esse sine
origine potuisset, et sicut Pater invisibilis et incomprehensibilis
exstitisset. Nunc autem quidquid est
Filius, non ex se est, qui nec innatus est: sed est
ex Patre, et Patri suo originem suam debet, quam
sumpsit oriundus ex eo, qui originem non habet.
Unus est enim omnium Deus sine principio, de quo
dicit Filius qui principium habet: <em>Pater major me
</em><nobr><sub></sub></nobr> <em>est</em> <strong>(Joan. XIV, 28).</strong> Quod ut probaret, adjecit: <em>Non
potest Filius a seipso facere quidquam, nisi quae viderit
Patrem facientem</em> <strong>(Joan. V, 19).</strong> Et ipse iterum
ait: <em>Non a meipso veni, sed ille me misit</em> <strong>(Joan. VII,
28).</strong> Et iterum dicit: <em>Opera quae ego facio testificantur
de me, quia Pater me misit</em> <strong>(Joan. X, 2).</strong> Item dicit:
<em>Qui a semetipso loquitur, propriam gloriam quaerit:
qui autem quaerit gloriam ejus qui misit eum, hic
verax est</em> <strong>(Joan. VII, 18).</strong> Inde est quod ipse ait: <em>A
seipso nihil</em> <strong>(Joan. VIII, 28):</strong> sed imperiis paternis et
praeceptis obtemperat in omnibus, ut quem probet
illum nativitas Filium, tamen morigera subjectio asserat
illum paternae voluntati subjectum. Unde ait:
<nobr><sub></sub></nobr> <em>A me non sum locutus; sed qui misit me Pater, ipse
mandatum dedit mihi quid dicam, et quid loquar</em>
<strong>(Joan. XII, 49).</strong> Ecce qualiter ipse Patri obtemperat,
et subditum esse demonstrat: per quod ostenditur
quod subjectione sua minister sit; caeterorum vero
Dominus approbetur, ut merito Deus Pater omnipotens
Deus sit, Filius autem caeterorum omnium Deus
sit, omnem creaturam subjectam sibi habens; Patri,
qui illi subdidit omnia, cum omni creatura subjectus
<strong>(I Cor. XV, 26).</strong> Propter quod Deus est creaturis
omnibus constitutus, dicens: <em>Ego autem constitutus
sum rex ab eo,</em> etc. <strong>(Psal. II, 6).</strong></p>
<p>XII.---Arnobius dixit: Si vere studium tuum ad
hoc tenderet, ut aut disceres, aut doceres, non
omnia ista testimonia ex divinis libris desecans,
<nobr><sub></sub></nobr> quasi unum fascem tuae interpretationis tortuosissimis
nodis ligatum in conspectu cognitorum et judicum
ita objiceres. Quapropter ad vos mihi sermo
est, o cognitores et judices, praecipite, quaeso, coeptae
disputationis ordinem non mutari, et singulatim capitula
Scripturarum ea quae dixi vel alia quae nondum
dixi a Serapione in conspectu vestro proponi,
nec liceat ei simul alterum et alterum proferre in
medium: nisi unum quod prius proposuerit explicetur.---Judices dixerunt: Quae juste petuntur ab
Arnobio, necesse est ut sortiantur effectum. Unde
exsolvere maturabit Serapion ista testimonia; quae in
unum obtulit sua interpretatione constricta, ut de
singulis quibusque testimoniis possit Arnobius dare
responsum.---Serapion dixit: Testimonii mei objectio
<nobr><sub></sub></nobr> prima est, quam ex libro Proverbiorum Salomonis
vocem Filii Dei esse cognoscis: <em>Dominus creavit
me initium viarum suarum</em> <strong>(Prov. VIII, 22).</strong> Unde
ostenditur Pater major esse qui creavit, quam Filius
qui creatus est a Patre.---Arnobius dixit: Ergo credis
vere Filium ex Patris substantia genitum, nec
tam genitum, quam creatum?---Serapion dixit: Ego
Filium Dei non nego.---Arnobius dixit: Si non negas
verum Filium Dei ex Patris substantia genitum,
hoc testimonium ad quam partem protulisti?---Serapion
dixit: <small>[Note: <nobr><sub></sub></nobr>  Ex scriptis Athanasii <em>(In Disp.</em>) Hilarii <strong>(Lib. XII
de Trinit.),</strong> Epiphanii <strong>(Contra haeres. 69),</strong> Ambrosii <em>(Lib.
de Fide),</em> Augustini <em>(Contra Maxim. et Felician.)</em>
et Fulgentii adversus Arianos, manifestum est, illos
non uno modo sanctissimae Trinitatis unitatem lacerasse,
Filiique aeternae divinitati detraxisse. Aiebant
enim Patrem solum invisibilem Deum, in natura deitatis
parem seu aequalem non habere, non semper
fuisse Patrem, solum colendum et adorandum. De
Filio vero inquiebant eum non esse de substantia Patris
genitum, sed ex non existentibus creatum; non
natura, sed gratia tantum et adoptione Dei Filium,
non semper fuisse cum Patre seu apud Patrem, non
coaeternum, aut omnipotentem, etc., quarum haereseon
magna pars pendet ab his Serapionis hypothesibus:
<em>Filius est creatura, Filius est Patre
minor.</em>]</small> Ut ostenderem Filium minorem Patre.---Arnobius dixit: <small>[Note: <nobr><sub></sub></nobr>  Lubens adjicerem, <em>tantum, sed et,</em> etc.]</small> Nec tu minorem Filium Patre
conaris ostendere: sed creaturam Dei moliris Filium
<nobr><sub></sub></nobr> demonstrare.---Serapion dixit: Ergo plenam auctoritatem
<small>[Note: <nobr><sub></sub></nobr>  Quid si adderetur, <em>laudans ac proponens, peto a
te,</em> etc.]</small> divinae potentiae unum e duobus, aut
non esse in auctoritate hoc testimonium astrue;
aut quare sit dictum ostende.---Arnobius dixit: Adhuc
modo redisti ad ordinem, ut possit uniuscujusque
testimonii explanatio, donante Deo, nobis concedi.---Serapion dixit: Cujus ergo vis hanc vocem intelligi
Dominus creavit me initium viarum suarum?---Arnobius dixit: Vox est sapientiae Dei.---Serapion
dixit: Sapientia ipsius quae est, nisi Filius ipsius?---Arnobius dixit: Cum opus fuerit loco suo
dicetur quomodo sapientia haec Filius ipsius sit.
Nunc interim sapientia Dei loquitur per sapientissimum
virum Salomonem dicens: Dominus creavit
me initium viarum suarum.---Serapion dixit:
<nobr><sub></sub></nobr> Quid tam evidens, quam ut diceret, creavit me?---Arnobius dixit: Hoc quod dixit, creavit me, quod
moliris ostende.---Serapion dixit: Quomodo initium
creaturae sortitus Filius a Patre, hoc meruit ut principatum
universae obtineat creaturae.---Arnobius dixit:
<small>[Note: <nobr><sub></sub></nobr>  Serapionem cogit ad has angustias, ut vel fateatur
Patrem aliquandiu fuisse insipientem: vel admittat
Filium non esse creatum, quod tamen omnino contendebat.]</small> Omnis certe creatura antequam crearetur non
fuit?---Serapion dixit: Utique non fuit.---Arnobius
dixit: Tunc ergo coepit sapientia quando creata est?---Serapion respondit: Tunc coepit quando creata est?---Arnobius dixit: Ergo qui illam creavit, insipientem
illum blasphemas?---Serapion dixit: Avertat a
me Deus hanc blasphemiam.---Arnobius dixit: Ergo
ignoranter blasphemas.---Serapion dixit: Ego non
blasphemo: sed magis <small>[Note: <nobr><sub></sub></nobr>  Vetus codex, <em>creaturam.</em>]</small> laudo creatorem sapientiae.
---Arnobius dixit: Compelleris unum astruere e duobus,
<nobr><sub></sub></nobr> ut aut habuisse sapientiam dicas istum qui
creavit sapientiam hanc, aut non habuisse cum
crearet.---Serapion dixit: Nunquam Pater sine sapientia
fuit.---Arnobius dixit: Ergo non creavit sapientiam.---Serapion dixit: <em>Noli altum sapere, sed
time</em> <strong>(Rom. XI, 20).</strong>---Arnobius dixit: Quis altum
sapit, qui blasphemat Deum, an qui blasphemiam
defendit?---Serapion dixit: Tu defendis Deum?---Arnobius dixit: Tempore quo audio blasphemiam, os
blasphemantis objurgo, sicut tuum os increpo et doceo
te Deum Patrem insipientem dicere. Cum enim
diceres: Antequam crearetur sapientia, non fuit, et
ipsam sapientiam, quae est creata Dei esse confirmas
ostendis non habuisse sapientiam eum qui illam condidit,
et tunc coepisse habere postquam creavit.---<nobr><sub></sub></nobr> Judices dixerunt: Acerrimae blasphemiae locus est.
Et quid moramur? Et nostrae aures obtunduntur, et
vestra ora gradiuntur? Unde par est ut Arnobius qui
detexit blasphemiam testimonium jam a Serapione
prolatum exponat.</p>
<p>XIII.---Arnobius dixit: Semper fuit sapientia in
corde Patris interius reposita, quomodo in corde oratoris
<nobr><sub></sub></nobr> ars rhetorica, et in corde grammatici ars grammatica.
Dicitur autem creasse librum artis rhetoricae
orator, et grammaticus librum artium condidisse, non
quod ex eo coeperit rhetorica et grammatica, ex quo
hominibus ad legendum est tradita. Illis namque qui
eam scripserunt, ex eo tempore quo docti sunt, sem
per in corde fuit. Nobis autem tunc creata est, quando
nostra eruditio sumpsit exordium. Inde est quod
ante paululum dixi opportune, Filium Dei esse sapientiam
<small>[Note: <nobr><sub></sub></nobr>  Nimirum, nobis per externa opera manifestus.]</small> antequam fieret. Ergo Deus, qui fecit coelum
et terram, et omnia quae in eis sunt, sic creavit sapientiam
sicut (dixi) orator creat librum artis rhetoricae,
proferens de corde suo, quod ex quo didicit,
semper habuit. Creavit autem nobis, ut quod in corde
ejus erat per aures nostras audiendo, et per oculos
<nobr><sub></sub></nobr> videndo, etiam in corde nostro initium daretur. Ita et
Deus, qui a nullo didicit, sine initio habens sapientiam,
cum vellet facere coelum et terram et omnia
quae in eis sunt, primo omnium sapientiae suae virtutem
jecit, ut ipsam domum quam fabricare voluit.
Pater primus cum aerem faceret, antequam solum
fortissimum solidaret; hoc est, prius faceret coelum,
et ita demum terram cum montibus solidaret. Sed de
creaturis suo tempore dicendum est: nunc de Creatore
dicamus. Ergo dicit ipsa Sapientia: <em>Dominus
creavit me initium viarum suarum</em> <strong>(Prov. VIII, 22);</strong> architectus
plenus sapientia, immo fons ipse sapientiae,
protulit ex se ipsam sapientiam. Quin audi quid sapientia
dicat: <small>[Note: <nobr><sub></sub></nobr>  Latina editio in tertia persona sic effert: <em>Dominus
sapientia fundavit terram, stabilivit coelos prudentia.</em>]</small> <em>Ego sapientia fundavi terram, paravi
coelos prudentia</em> <strong>(Prov. III, 19).</strong> Cum ergo tempora
<nobr><sub></sub></nobr> non oriuntur nisi de diebus, dies autem de lumine,
lux autem nisi de coelo, coelum autem non sit ortum
nisi de sapientia, ante coelum tempus penitus non sit
ortum nisi de sapientia, ante coelum tempus penitus
non fuit. Constat ergo semper fuisse sapientiam, et
sic creatam sicut diximus creari librum sapientissimo
oratori. Verbi, gratia. Salomon librum Sapientiae
condidit: nunquid non antequam conderet hunc librum,
ante non fuit sapientia? Potes quidem dicere:
Ante non fuit, sed in Salomone antequam a Deo illam
acciperet; postea vero semper fuit. Si ergo in
homine misero ad comparationem Dei, et perquam
exiguo, intus in corde semel posita non recedit, et
quidquid utiliter crediderit, creditur sapientia praedicari
sive in litteris, sive in aedificiis fabrefactis atque
<nobr><sub></sub></nobr> picturis ipsa cernitur, et in cunctis artibus ipsa laudatur,
quanto magis in Deo, qui totus sapientia est
qui eam a nullo accepit? Hanc, inquam, quam semper
habuit, tunc creavit, cum illa de corde suo per fabricam
coeli terraeque <small>[Note: <nobr><sub></sub></nobr>  Vetus codex, <em>creavit.</em>]</small> producere curavit, ut coelum fieret
simul et omnia quae in eo sunt, quae non erant, non
ut ipse inciperet sapiens esse, quod semper exstiterat.
<nobr><sub></sub></nobr> Creavit autem terram et omnia quae in ea sunt,
quae non erant, non ut ipse inciperet sapere, quod
ante non sapuerat. Tu autem Serapion, qui capitulum
loci integrum non protulisti, audi totum caput
hujus loci, ut credas illud meae explanationi concordare.
<em>Dominus creavit me initium viarum suarum in
opera sua; ante saeculum fundavit me, priusquam terram
faceret, priusquam poneret abyssos, priusquam
produceret fontes aquarum, priusquam stabiliret montes:
ante colles genuit me.</em> Praescius ergo Deus quia
hoc quod dictum fuerat, <em>creavit me,</em> potuisse ad periculum
blasphemiae pervenire, adjecit: <em>Ante omnes
colles genuit me</em> <strong>(Prov. VIII, 25).</strong> Hoc sermone quod
dixit, <em>me,</em> illud interpretata est ipsa sapientia quod
dixerat, <em>creavit me.</em> Unde et sequitur: <em>Cum parabat
</em><nobr><sub></sub></nobr> <em>coelum, simul cum illo eram; et </em> <small>[Note: <nobr><sub></sub></nobr>  In vulgatis Bibliis legimus, <b>τὸν ἑαυτοῦ θρόνον ἐπ` ἀνέμων,</b> <em>cum secerneret sedem suam super ventos, et cum
validas faceret desuper nubes.</em> Verum apud Cyprianum,
ut habet hic Arnobius: <em>Et cum secerneret suam sedem;
cum super ventos validas faceret desuper nubes.</em>
Apud Hilarium eodem modo: <em>Itaque vox</em> fortes, <em>referenda
est ad</em> nubes, <em>non ad</em> ventos: Graece <b>ἰσχυρὰ νέφη.</b> Tertullianus: <em>Fortia nubila.</em> Pagninus: <em>Quando
firmabat coelos desuper.</em>]</small><em> cum segregabat sedem
suam, quando super ventos fortes faciebat in summo
nubes, et </em> <small>[Note: <nobr><sub></sub></nobr>  Vetus codex, <em>cum certus.</em> Quoniam Graece est
<b>ἀσφαλῶς πηγὰς.</b> Cyprianus: <em>Et cum confirmatos ponebat
fontes sub coelo.</em> Tertull. adv. Hermogenem: <em>Et
cum firmos ponebat fontes ejus quae sub coelo est.</em> Hic
ad verbum transfert verba LXX. Irenaei autem interpres
verba Aquilae et Theodotionis, qui <b>ἄβυσσον</b> verterunt
loco <b>τὸ ὑπ` οὑρανὸν.</b>]</small><em> cum certos ponebat fontes sub coelo; et cum
fortia faciebat fundamenta terrae, cum ipso eram
cuncta componens, </em> <small>[Note: <nobr><sub></sub></nobr>  Vetus codex, <em>ad quem gaudebat in faciem meam.</em>
<nobr><sub></sub></nobr> Nam LXX habent, <b>ἔγω ἤμην ᾗ προσέχαιρεν.</b> Irenaeus:
<em>Ego eram cui adgaudebat. Quotidie autem jucundabar
in facie ejus, in omni tempore, cum laetaretur.</em> Tertull.
advers. Hermogenem: <em>Ego eram ad quam gaudebat:
quotidie autem oblectabar in persona ejus, quando oblectabatur
cum perfecisset orbem.</em>]</small><em> ad quam gaudebat in faciem
meam, cum laetaretur orbe perfecto</em> <strong>(Prov. VIII, 27-36).</strong></p>
<p>Et adjecit: Dicant nunc judices objectori hujus
sententiae, quam protulit ad hoc ut doceret Dei Filium
non esse Filium, sed creaturam ejus; dicat si eo
ordine quo persecutus sum, textum integrae sententiae
percurri, et hoc quod dixerat ipsa sapientia, <em>Dominus
creavit me;</em> <small>[Note: <nobr><sub></sub></nobr>  Hieronymus explicans illud Isaiae <strong>(Cap. LIII):</strong>
<em>Generationem ejus quis enarrabit?</em> ait: <em>Istud de divinitate
Filii accipiendum est, quod impossibile sit divinae
nativitatis nosse mysteria. De qua ipse loquitur
in Proverbiis: Ante omnes colles generavit me.</em>]</small> ipsa subjunxit, <em>genuit me;</em> <small>[Note: <nobr><sub></sub></nobr>  Sic correximus pro <em>credam,</em> quod erat in vet.
cod.]</small> et aut
credat semper fuisse in Patre sapientiam, aut doceat
sine sapientia fuisse Deum antequam condidisset eam.---Serapion dixit: Fateor et integre ut scriptum est
<nobr><sub></sub></nobr> a Salomone prosecutum, et <em>ante omnes colles genuit
me,</em> propterea utiliter subjunxisse, ut hoc quod dixit,
<em>Creavit me, genuit me,</em> evidenter ostenderet.---Arnobius
dixit: Nempe priori conflictu dixisse te recoles,
cur incorporea me protulisse exempla, quare nunc
initium viarum Dei per montes et colles, et fabricas
visibiles docentem contentus es, nisi quod mysticum
divinae Scripturae sensum in solam historiam videns,
et initium viarum inquirens, vias ipsas non quaesisti,
creatorem vero Deum esse non solum litterarum
judicio, verum etiam ipsius nostrae naturalis considerationis
doceamus instinctu. Viae autem Domini istae
sunt, prima fides, secunda spes, tertia charitas,
quarta perseverantia, quinta bonitas, sexta timor
Domini, septima constantia, octava patientia, nona
<nobr><sub></sub></nobr> lenitas, decima quies, undecima pax, duodecima
obedientia, tertia decima longanimitas, quarta decima
solitudo sancta, quinta decima contemptus ventris,
decima sexta studium mentis, decima septima
castitas, decima octava benignitas, decima nova misericordia,
vigesima justitia, vigesima prima liberalitas,
vigesima secunda studium scientiae legis Dei, vigesima
tertia amor optimarum rerum, vigesima quarta
contemptus temporalis gloriae, vigesima quinta affectio
gloriae sempiternae. Hae omnes viae Dei sunt, in
quibus ipse Pater quotidie deambulabat, sicut per
prophetam dicit: <em>Vivo ego Dominus, quia ego ambulabo
in eis, et ero illorum Pater, et ipsi erunt mihi in
filios et filias, dicit Dominus omnipotens</em> <strong>(Lev. XXVI,
22; II Cor. VI).</strong> In his ergo omnibus viis Domini
<nobr><sub></sub></nobr> prior creata est Sapientia, quo qui sapientiam Dei
prior habere coepit, nec unam de viis istis incedere
poterit. <small>[Note: <nobr><sub></sub></nobr>  Hanc allegoriam fateor mihi perobscuram; arbitrorque
aliquot menda esse, quae non nisi melioris
codicis auxilio corrigi possunt.]</small> Sunt ergo istae viae viginti quatuor, viginti
quatuor seniorum numerum assignantes <strong>(Apoc. IV, 4),</strong>
qui libras singulas, et integerrime novi et veteris Testamenti
in unam libram duodecim apostolorum assignant,
ut tres istae librae per tria genera populorum
offerantur Trinitatis auctori, id est, virginitatis, atque
viduitatis et conjugii. Totae autem tres istae librae
integerrime per vias suas ambulantes, una fide,
una spe, una charitate, uno consecratae baptismate
subsistunt; quae penitus per vias suas ambulare non
poterunt, nisi in ipso initio viarum Dominus creaverit
in mentibus eorum sapientiam. Unde Psalmista
cum diceret: <em>Vias tuas, Domine, notas fac mihi</em> <strong>(Ps.
<nobr><sub></sub></nobr> XXIV, 4),</strong> quia sciebat non posse ambulare vias istas,
nisi Dominus sapientiam creasset ei in corde, orat
Deum dicens: <em>Cor mundum crea in me Deus</em> <strong>(Psal.
L, 12):</strong> <em>quia in sordidam</em> [Vulg. <em>malevolam] animam
non intrat sapientia, nec habitare potest in corpore
subdito peccatis.</em>---Judices dixerunt: Plus quam perfecte
satisfecit Arnobius de testimonio sapientiae, et
quod in Deo semper fuerit, et quod creata in mentibus
sit a Deo, qui vias cupiunt ambulare virtutum.
Si quid est quod Serapion interroget audiamus.</p>
<p>XIV.---Serapion dixit: Si prior Deus cor mundat et
sapientiam non creat, non habent culpam si in viis Dei
non ambulaverint.---Arnobius dixit: Salvus sit status
disputationis nostrae: de Deo enim agere coepimus Patre,
et Filio, et Spiritu sancto, et assumptum est ad hoc
<nobr><sub></sub></nobr> testimonium, ut ostenderes Dei Filium creaturam. Hactenus
ostendimus sapientiam in Deo fuisse semper,
justumque est ut de deitate et Trinitate nostra currat
intentio; tamen transitorie etiam hic damus responsum.
<em>Deus</em> sicut <em>personarum acceptor</em> penitus <em>non
est</em> <strong>(Rom. II, 11; Act. X. 34),</strong> sic considerat mentes,
et studia, et cogitationes filiorum Adae, et novit optime
quid debeat de thesauro suo proferre: <small>[Note: <nobr><sub></sub></nobr>  Vetus codex, <em>et sic exigit.</em>]</small> et sicut
exigit ejus aequitas, sic donare. Et ideo, sicut dicit
Apostolus: <em>Non est personarum acceptio apud Deum</em>
<strong>(Eph. VI, 9; Coloss. III, 25),</strong> sic ipse dicit: <em>Nunquid
omnes apostoli? Nunquid omnes prophetae</em> <strong>(I Cor. XII,
29; Eph. IV, 11)?</strong> Sicut ergo certum geris, quod personarum
acceptor non sit, sic certum gere quod
etiam distributor non sit injustus: quidquid circa humanum
<nobr><sub></sub></nobr> genus fecerit, penitus nulla potest <small>[Note: <nobr><sub></sub></nobr>  Vetus codex, <em>reprehensione.</em>]</small> ratione
reprehensibile inveniri. Sane <em>cor mundum creari in se</em>
David fletibus et gemitibus postulavit <strong>(Ps. L, 12).</strong> Imitare
David in poenitendo et in accipiendo particeps factus
cordis mundi et sapientiam in te creatorem Deum
<small>[Note: <nobr><sub></sub></nobr>  Vetus codex, <em>gratulaveris.</em>]</small> gratulaberis. Nunc autem ad testimonia a te posita
revertamur.---Serapion dixit: Memoravi <em>lapidem
quem reprobarunt aedificantes,</em> eo quod <em>factus sit in
caput anguli</em> <strong>(Ps. CXVII, 22; Matth. XXI, 42);</strong> <small>[Note: <nobr><sub></sub></nobr>  </small></p><p><small>Ex hoc loco apparet quam vere scripserit Tertullianus
haereticos esse captatores vocabulorum. Siquidem
Ariani omnes locos tam veteris quam novi Testamenti,
quibus vel proprie vel allegorice Christus
dicitur factus, venabantur, colligebant, urgebant importunissime,
ut inde illum creatum esse, et non consubstantialem
Patri aeterno adversus fidem catholicam
concluderent. Hujusmodi sunt hi loci: <em>Factus
est in caput anguli. Factus ex semine David secundum
carnem. Qui post me venit, ante me factus est. Tanto
melior angelis effectus. Fidelis est ei qui fecit illum.
Pontifex factus in aeternum</em> etc. Respondet vero magnus
Athanasius, haec referenda esse ad humanae
carnis assumptionem, qua vere creatus et factus est
et homo, et frater, et minister, et pontifex noster;
<nobr><sub></sub></nobr> non autem ad deitatem, qua vere est conditor universorum,
quandoquidem <em>omnia per ipsum facta sunt.</em>
Qui et rursum ait: <em>Joannes de Filio theologicans, agnoscensque
vocum discrimina, non dixit, In principio
factus est, aut conditus est: sed, In principio erat
Verbum, ut per geniti naturam haec vox (erat) subaudiretur:
id cavens, ne quis intervallum temporis intercessisse
cogitaret, sed semper et aeternaliter Filium
existere crederet.</em> Inde tam in Nicaeni concilii quam
Athanasii symbolo profiteri jubemur, Filium genitum
esse, sed non factum, etc.</small></p><small>
</small><p>Ad illud porro, <em>Ante me factus est,</em> respondent
Ambrosius et Chrysostomus; id tantumdem valere,
atque mihi praefectus et antepositus est; quia, inquit
idem, <em>prior me erat quatenus Deus est.</em> Et illud, <em>Tanto
melior angelis effectus,</em> Chrysostomi et Theophylacti
sententia, idem est quod declaratus et patefactus.]</p> hoc a
Domino factum est mirabile in oculis nostris.---Arnobius
dixit: Tria in hoc loco quaerenda sunt: qui sunt aedificantes,
quid aedificantes, et qui reprobantes lapidem.
Aedificantes namque Judaei super fundamentum prophetarum,
Dominum nostrum Jesum Christum de numero
hujus aedificationis non solum reprobaverunt, verum
<nobr><sub></sub></nobr> et crucifixerunt. <em>Hic</em> ab incredulis <em>reprobatus</em> <strong>(Act. IV,
11),</strong> sed a Deo <em>in caput anguli factus est, ut duos conderet
in semetipso</em> <strong>(Eph. II, 15);</strong> et fieret ex lege et
prophetis, quae a Moyse coeperat perfecta fabrica in
Christo, de quo, novi Testamenti apices suum parietem
habentes, hoc angulari lapide unam Ecclesiam
ex utrisque apicibus dedicaret ille qui dixit Petro:
<em>Super hanc petram aedificabo Ecclesiam meam, et
portae inferi non praevalebunt ei</em> <strong>(Matth. XVI, 18).</strong>---Serapion dixit: Dic nobis quae sint portae inferi?---Arnobius dixit: Adhuc de petra dicenda est expositio,
quae dum finita fuerit, tunc de portis inferni respondebimus.---Serapion dixit: Ut breviter de portis
inferni dicas exigit integritas dictae sententiae.---<nobr><sub></sub></nobr> Arnobius dixit: Portas inferni illas dicimus quas principes
hujus mundi divitiis et passionibus, impietatibus
et criminibus in introitum perpetuae mortis posuerunt:
per quas ingrediuntur idololatrae daemonum
templa, verum Deum non timentes, metuentes autem
figmenta vanissima. Habent et alias portas, per quas
ingrediuntur synagogae synedrium, Christum Dominum
Deum denegantes. Habent et alias portas, per
quas ingrediuntur ad doctrinam haereticorum et schismaticorum
sectas. Habent et alias portas, per quas
stupratores, adulteri, fornicatores, plagiatores, fures,
blasphemi, omniumque rei criminum ingrediuntur.
His principibus in adventu Domini nostri Jesu Christi
clamatum est a Spiritu sancto: <em>Tollite portas,</em> etc.
<strong>(Ps. XXIII, 7, 9).</strong> Illi enim vere temporales non sunt,
<nobr><sub></sub></nobr> in quibus immortalitas ita regnat, ut portae inferni
non praevaleant adversus eam; per ipsas enim introivit
Rex gloriae cum omnibus suis.<p></p>
<p>Si inquiris, quis iste Rex gloriae, audies ipsum
dicentem Spiritum sanctum: <em>Dominus fortis et potens,
Dominus potens in praelio.</em> Sunt enim portae justitiae in
auribus hominum positae, ad quas sermo fidei catholicae
clamat dicens: <em>Aperite mihi portas justitiae, et ingressus
in eas confitebor Domino</em> <strong>(Psal. CXVII, 19).</strong> Ipse autem
sermo posteaquam introierit per aures in civitatem
animae, ostendit ei portam vitae aeternae; et dicit, <em>Haec
porta Domini, justi intrabunt in eam.</em> Angustum sane
introitum in isto mundo habere a Domino nostro Jesu
Christo ostenditur, sed per viam ejus angustissimam et
arctam ad latissimum vitae aeternae introitum asseritur
<nobr><sub></sub></nobr> qui ambulat pervenire. Si quidem ipsius ore Domini affirmatur
hortantis atque dicentis: <em>Intrate per angustam
portam. Angusta enim porta est quae ducit ad vitam, et
pauci sunt qui intrant per eam. Lata enim et spatiosa
via est quae ducit ad mortem, et multi sunt qui intrant
per eam</em> <strong>(Matth. VII, 13).</strong>---Judices dixerunt: Arnobius
de portis inferni interrogatus, et infernorum
nobis et coelorum aperit; si alia sunt parata a Serapione,
proferantur.</p>
<p>XV.---Serapion dixit: Ad promissam expositionem
te traham: ad locum unde deviavimus revertamur.---Arnobius dixit: Dominicae incarnationis exempla
panduntur, quando lapis, quando mons, quando virga,
quando angelus, quando homo, quando sacerdos,
<nobr><sub></sub></nobr> quando etiam testimonium; sed et multae aliae effigies,
quas sensus catholicus per vias lucidas, et Spiritus
sancti splendore radians, ambulans, orando potius
quam discutiendo reperiat. Nam petram, per quam e
periculo sitis positus Dei populus in deserto liberatus
est, Christum esse beatus apostolus Paulus asseruit
dicens: <em>Patres nostri idem spirituale poculum biberunt,
bibebant de spirituali consequenti eos petra: petra autem
erat Christus</em> <strong>(I Petr. X, 4).</strong> Et in Cantico Moysi
dicitur: <em>Fluxit eis mel de petra, et oleum de solida
petra</em> <strong>(Deut. XXXII, 13).</strong> Et in psalmo octuagesimo:
<em>De petra melle saturavit eos</em> <strong>(Psal. LXXX, 17).</strong> Item in
psalmo septuagesimo septimo: <em>Eduxit aquam de petra,
et deduxit tanquam flumina aquas</em> <strong>(Psal. LXXVII, 16).</strong>
Item in psalmo vigesimo sexto, Ecclesia de Christo
<nobr><sub></sub></nobr> dicit: <em>In petra exaltasti me</em> <strong>(Psal. XXVI, 5);</strong> et in trigesimo
nono ipse dicit: <em>Statuit supra petram pedes
meos</em> <strong>(Psal. XXXIX, 3);</strong> et in psalmo sexagesimo: <em>In
petra exaltasti me</em> <strong>(Psal. LX, 3);</strong> et in psalmo centesimo
decimo tertio: <em>Convertit solidam petram in stagna
aquarum, et rupem in fontes aquarum</em> <strong>(Psal. CXIII, 8);</strong>
et in psalmo centesimo quarto: <em>Percussit petram, et
fluxerunt aquae</em> <strong>(Psal. CIV, 41).</strong> Et in Cantico Salomonis
Spiritus sanctus invitans ad se Ecclesiam, dicit:
<em>Veni ad me, proxima mea, sponsa mea, formosa mea,
et in velamento </em> <small>[Note: <nobr><sub></sub></nobr>  Ita correximus R. P. Frontonis Ducaei societatis
Jesu perdocti theologi et amici commonitione, pro eo
quod vetus codex habebat, <em>continui te muto.</em>]</small><em> petrae continuatae muro</em> <strong>(Cant. II, 14).</strong>
Et in Isaia vox Filii Dei: <em>Posui,</em> ait, <em>faciem meam
petram firmissimam</em> <strong>(Isai. L, 7).</strong> Item in Ezechiele
propheta dicit Dominus: <em>Super adamantem et petram
firmavi faciem tuam</em> <strong>(Ezech. III, 9).</strong> Et in Evangelio,
<nobr><sub></sub></nobr> Dominus sapientem virum fabricantem domum super
petram dicit <strong>(Matth. VII, 24).</strong> Quam autem petram
nisi illam de qua dicit Apostolus: <em>Fundamentum autem
aliud nemo potest ponere, praeter id quod positum
est Jesus Christus</em> <strong>(I Cor. III, 11)?</strong> Sunt et alia multa
quae memorare longum est, quae et doceant petram
pro immutabilitate et pro constantissima voluntate
Domini nostri Jesu Christi, quam in carne sua exercuit,
tentatus a diabolo, traditus a discipulo, fixus in
patibulo, cibatus felle, potatus aceto, perforatus lancea,
<em>humiliatus usque ad mortem, mortem autem crucis</em>
<strong>(Philip. II, 8).</strong> Et cum omnia haec homo perfectus
sustinuerit, nihil tamen de impatientia hominis imitatus,
ostendit Deum per hominem hominibus praestitisse
victoriam, sicut in prima Corinthiorum Epistola
<nobr><sub></sub></nobr> asserit Apostolus dicens: <em>Deo autem gratias qui
dedit nobis victoriam per Dominum nostrum Jesum
Christum</em> <strong>(I Cor. XV, 57).</strong>---Serapion dixit: <small>[Note: <nobr><sub></sub></nobr>  Vetus codex, <em>reddet.</em>]</small> Sollicitum
reddit me explanatio tua, qua de incarnatione Domini
nostri ita interpretari studes, ut hominem, et non
Deum memorare videaris. Unde quia octo effigies ad
<nobr><sub></sub></nobr> tropologiam Domini pertinentes, ex quibus unam hanc,
quam in petram memoraveras, evidentibus divinorum
voluminum testimoniis exsolvisti, his reliquis septem
exemplis expletis, una mihi explanatio Dominicae incarnationis
supererit. Propter istam enim solam istum
putamus iniisse conflictum. Unde etiam te non puto
effectum memorem quod inter initia hoc dixerim,
justum esse ut tecum agerem quasi unus ex Arianis,
aut Eunomianis, aut Sabellianis, aut Macedonianis,
et favere salva fide mea, illorum assertionibus. Idcirco,
ut dixi, tecum me iniisse conflictum, ut si invenissem
te in aliquem incurrisse errorem, non tecum
hac definitione agerem, de qua tu a me, et ego a te
dissentio. Nihil mihi nunc superest, nisi ut istas octo
quas memorasti similitudines in Christo ita compte
<nobr><sub></sub></nobr> et irreprehensibiliter expedias, ut integram divinitatem
in Christo expedias, aperiens ne etiam hoc mihi
afferas non totum quod exstitit divinum ostendas.
Ostende itaque nunc <small>[Note: <nobr><sub></sub></nobr>  Epiphanius <strong>(Contra haeres. 69)</strong> paucis haec plurima
Christi cognomina colligit: <em>Christus vocatus est et janua,
et ostium, et via, et columna, et nubes, et petra,
et agnus, et manna, et caper, et vitulus, et leo, et
</em><nobr><sub></sub></nobr> <em>fons, et Sapientia, et Verbum, et Filius, et Angelus, et
Christus, et Salvator, et Dominus, et homo, et filius
hominis, et lapis angularis, et sol, et propheta, et panis,
et rex, et aedificator, et agricola, et pastor, et vitis,</em> et
quaecunque talia, etc., quae contendit per tropologiam
illi convenire, sicut et vox creatura, quam nimis
pervicaciter ex Proverbiis et Ecclesiastico urgebant
Ariani.]</small> quare tantum octo commemorasti,
cum sint aliae multae in Christo efligies, quae
dici poterant, ut ipse dixisti.---Arnobius dixit: Consideravi
multa sacramentorum genera in isto numero
contineri, primo quomodo in veteri Testamento, cum
sit prima dies, in qua dixit, <em>Fiat lux</em> <strong>(Gen. I, 3);</strong>
etiam in novo ipsa meruit per resurrectionem Christi
et prima effici et octava. Nam sicut ipsa die aperti
sunt coeli, ut funderetur manna <strong>(Exod. XVI, 14 et 16),</strong>
David quoque octavus est filius qui per defensionem
ovium ferarum interfector effectus est <strong>(I Reg. XVI 11),</strong>
et per defensionem populi, interfector gigantis <strong>(I Reg.
<nobr><sub></sub></nobr> XVII, 49 et 50).</strong> Primo cum adhuc esset parvulus, a
Deo omnipotente effectus est Christus. Sed et in
Evangelio, ore Domini nostri Jesu Christi octo beatitudines
memoratae sunt <strong>(Matth. V),</strong> cum utique
essent et aliae virtutes multae, quae meritum beatitudinis
habere potuerint. Hoc itaque exemplo visum est
mihi ut salva multitudine similitudinum, has tantum
octo tropologias proferrem in medium, certus quod
ex his quae prolatae sunt, caeterae quae non sunt pro
latae inquiri possint, et intelligi inventae, et oris ratione
utiliter explanari.</p>
<p>XVI.---Serapion dixit: Primo per occasionem
objectionum mearum lapidem exposuisti; cum ergo
subsecutus essem capitula evangelica, in quibus dicit
Dominus, <em>Pater major me est</em> <strong>(Joan. XIV, 28),</strong> unde
<nobr><sub></sub></nobr> alia protulisti. Unde ne videaris ista exempla ideo
attulisse ut illa testimonia declinares, expositis his
quae protulisti, de illis mihi dabis responsum; et ita
demum accedemus ad nostrum specialem conflictum.---Arnobius dixit: Oportuerat nos de hoc solo sensu
tractare, de quo vere dissentis, id est, de hoc quod
<nobr><sub></sub></nobr> non vis catholicae fidei utiliter credere, in Christo
Deo nostro duas esse veras perfectasque substantias;
et sicut verum Dei Filium, ita verum hominem Filium
hominis confiteri. Sed quomodo te praevides jure et
legibus rationabiliter superandum, ne te solum doleas
victum, qui plurimorum in te haereticorum sumpsisti
personas, ut cum cives tui te superatum increpaverint,
tu dicas per nostram, immo non nostram, sed
Christi victoriam a tali te superatum, <small>[Note: <nobr><sub></sub></nobr>  Clarum est hanc sententiam mutilam esse et ex
meliore codice resarciendam.]</small> qui potuerit
plurimorum in te haereticorum prius acumina, per
miram atque potentissimam fidei catholicae januam
aperire.---Serapion dixit: Sapiens tunc vincit perfidiam
cum eam de suis visceribus pellit; et qui vincit
bis victor est, quia et de assertione sua fidei coronam
accipit, et de lucro hominum consequitur palmam.</p>
<nobr><sub></sub></nobr> <p>Arnobius dixit Hoc totum misericordiae Dei applicandum
est: nihil enim nostris nisibus possumus,
sed totum de Dei gratia et misericordia quod quaerimus
invenimus. Aggrediar nunc reliquas septem quas
proposui similitudinum formas; dehinc duas quaestiones,
quas ex Evangeliis protulisti, ipso Domino dante,
exponam. Tu tamen sagaci memoria easdem figuras
recolens, incipe sigillatim revocare in medium, ut per
singula doceam de sacris voluminibus me ista exemplaria
protulisse.---Serapion dixit: Prius de petra
te explicuisse satis constat; secundo quod mons praedictus
sit Dominus ex Scripturis, ut ostendere te promisisti,
ostende.---Arnobius dixit. In Exodo legimus:
<em>Dixit autem Dominus ad Moysem: Hoc tibi
signum sit, quoniam ego te mittam ut ejicias populum
</em><nobr><sub></sub></nobr> <em>meum ex Aegypto, et servietis mihi in monte hoc</em> <strong>(Exod.
III, 11).</strong>---Serapion dixit: De monte Sina hoc dictum
est.---Arnobius dixit: Si historiam quaeras solam,
Synagogam ingredere; nos autem historiam ideo
accipimus, ut quae sunt intra historiam spiritaliter
explicemus, sequentes apostolum Paulum magistrum
Ecclesiae gentium a Domino attributum, qui (ut dixi)
eo usque sensus nostros provocavit et corda, ut petra
quae pro certo petra est, unde aqua producta est,
<small>[Note: <nobr><sub></sub></nobr>  Vetus codex, <em>asserere.</em>]</small> Christum esse evidenter assereret, dicens: <em>Petra
autem erat Christus</em> <strong>(I Cor. X, 5).</strong> Ita et montem, in
quo apparuit claritas Dei, in quo ignis illuminans, et
non comburens, in quo Deus cum homine facie ad
faciem loquens <strong>(Exod. XXXIII, 11),</strong> in quo Majestas
ipsa digito suo in duabus tabulis lapideis suae legis
<nobr><sub></sub></nobr> voluntatem in decem praeceptis scripsit; in quo Deuteronomii,
id est, secundae vel iteratae legis scriptus
est liber; montem ubi Deus homini notum fecit, quod
<em>in principio Deus fecisset coelum et terram</em> <strong>(Gen. I, 1),</strong>
et omnia quae in eis sunt, et multa alia sanctitatis
indicia, quae dicere longum esset; de quo Psalmista
dicit: <em>Mons Dei, mons pinguis, mons in quo beneplacitum
est Deo habitare in eo. Etenim Dominus habitabit
in finem</em> <strong>(Psal. LXVII, 16 et 17).</strong> Ut ostenderet de
quo diceret in psalmo quarto decimo, ait: <em>Quis requiescet
in monte sancto tuo?</em> et adjecit: <em>Qui ingreditur
</em><nobr><sub></sub></nobr> <em>sine macula,</em> etc. <strong>(Psal. XIV, 1 et 2).</strong> Et quis alius sine
macula, nisi solus Dominus Jesus Christus, <em>qui peccatum
non fecit, nec inventus est dolus in ore ejus</em> <strong>(I Pet.
II, 22)?</strong> Nam in vigesimo tertio psalmo: <em>Quis,</em> ait,
<em>ascendet in montem Domini?</em> Et respondit: <em>Innocens
manibus,</em> etc. <strong>(Psal. XXIII, 3 et 4).</strong> Et item David canit:
<em>Magnus Dominus et laudabilis nimis,</em> etc.; et subjungit:
<em>Mons Sion latera aquilonis,</em> etc. <strong>(Psal. XLVII, 3).</strong>
Unde et Isaias ait: <em>In novissimis diebus manifestus
erit mons Domini, et venient ad eum omnes gentes</em>
<strong>(Isai. II, 2).</strong> Dicit et in alio loco David: <em>Qui confidit
in Domino, sicut mons Sion,</em> etc. <strong>(Psal. CXXIV, 1).</strong>
Unde et in alio psalmo: <em>Mons Sion, in quo habitas
in eo</em> <strong>(Psal. LXVII, 17).</strong> Dicit et de ipso monte: <em>Hunc
quem acquisivit dextera ejus</em> <strong>(Psal. LXXVII, 54).</strong> Acquisivit
<nobr><sub></sub></nobr> hominem dextera ejus perfectum, <em>dextera Domini</em>
qui <em>fecit virtutem</em> <strong>(Psal. CXVII, 16):</strong> dextera enim
Patris ab operatione dicitur et probatur. Ipse enim
invisibilis Filius hanc virtutem per omnipotentiam
suam operatus est, ut per hominis assumptionem ita
visibilis fieret, ut diceret: <em>Qui me videt, videt et Patrem,
quia ego in Patre, et Pater in me est</em> <strong>(Joan. XIV,
9 et 10).</strong>---Serapion dixit: Ergo Judaei qui eum viderunt,
viderunt et Patrem.---Arnobius respondit:
Judaei eum sic viderunt, sic Spiritus sanctus ad Isaiam
dicit: <em>Vade, dic populo huic, Videntes non videbitis,
et audientes non intelligetis</em> <strong>(Isai. V, 9; Act. XXVIII.
16).</strong> Unde et ipse Dominus ad eos dicit: <em>Neque me
nostis, neque Patrem meum</em> <strong>(Joan. VIII, 19).</strong> Suis
autem discipulis: <em>Beati oculi qui vident quae vos videtis,
</em><nobr><sub></sub></nobr> <em>et audiunt quae vos auditis</em> <strong>(Matth. XIII, 16).</strong> Quapropter,
si videtur de monte datum esse responsum,
commemora loco tertio a me dictum exemplum.</p>
<p>XVII.---Serapion dixit: Primo lapidem, secundo
montem, tertio turrem, in similitudine commemorasti.---Arnobius dixit: Bene commemoras, si et bene
recipias veritatem. Ipse est enim, de quo in psalmo
sexagesimo canitur quod sit <em>turris fortitudinis a facie
inimici</em> <strong>(Ps. LX, 4).</strong> Haec est turris, de qua dicit Spiritus
sanctus per Isaiam: <em>Aedificavi turrim in medio
vineae, quam plantavi</em> <strong>(Isai. V, 2).</strong> Vineam hanc ipse
interpretatur Spiritus sanctus, dicens: <em>Vinea enim
Domini Sabaoth, domus Israelis est</em> <strong>(Psal. LXXIV, 16).</strong>
Turrim vero, de qua dicit se aedificasse in medio, ut
Scriptura sancta dicit, Filius est hominis, quem confirmavit
<nobr><sub></sub></nobr> sibi. De quo Salomon dicit: <em>Sapientia aedificavit
sibi domum</em> <strong>(Prov. IX, 1).</strong> Ipse enim qui est
sapientia Patris, aedificavit sibi in utero Virginis perfectum
hominem Jesum, <em>qui praedestinatus est Filius
Dei in virtute secundum spiritum sanctificationis</em> <strong>(Rom.
I, 4),</strong> non secundum conjugium pollutionis.---Serapion
dixit: Noli dicere conjugii pollutionem: nam
conjugium pollutionem non habet, sed fornicatio pollutio
nuncupanda est.---Arnobius dixit: Conjugium
pollutionem habet, et crimen non habet: fornicatio
autem et pollutionem habere probatur, et crimen.
<nobr><sub></sub></nobr> Sed permitte me probare turris indiculum. Ipse autem
Dominus in Evangelio sic ait: <em>Paterfamilias
plantavit vineam, et sepsit eam, et aedificavit in ea turrim,
et locavit eam agricolis</em> <strong>(Matth. XXI, 33),</strong> qui
missos ad se servos a patrefamilias plagis affligere
non metuerunt: postremo ab ipso patrefamilias missum
filium occiderunt. Hoc dicto, interrogantur a
Domino, <em>Cum venerit dominus vineae, quid faciet colonis
illis? Et respondentes Judaei dixerunt: Malos
male perdet, et vineam suam aliis locabit agricolis. Et
Dominus ad eos, Amen dico,</em> inquit, <em>vobis, Auferetur
a vobis regnum Dei, et dabitur genti facienti fructus
ejus.</em></p>
<p>XVIII.---Serapion dixit: Quarto nunc loco quaerendus
sermo Dominum per virgam praefiguratum ostendens,
<nobr><sub></sub></nobr> ut promissio tua suo ordine explicetur.---Arnobius
dixit: Loquitur in Exodo ad Moysem Dominus:
Ego stabo in cacumine collis, et virga haec, quae in manu
tua est, in ipsa faciam omnia signa virtutum. Dicit et
David in spiritu: <em>Virga aequitatis, virga regni tui.
Virga tua et baculus tuus,</em> etc. <strong>(Exod, IV, 17).</strong> Et David
interpellat Dominum dicens: <em>Memento congregationis
tuae,</em> etc. <em>Liberasti virgam haereditatis tuae</em> <strong>(Psal.
XLIV, 7).</strong> Item dicit: <em>Virgam virtutis tuae,</em> etc. <strong>(Psal.
LXXIII, 2).</strong> Evidentius autem de Domino dicitur: <em>Exsurget
virga de radice Jesse,</em> etc. <strong>(Isai. XI, 1).</strong> Quae omnia
adimpleta sunt in eo, <em>qui factus est ex semine David
secundum carnem</em> <strong>(Rom. I, 3).</strong>---Serapion dixit:
Serva disputationem carnis, de qua nobis erit verus
apertusque conflictus: nunc quae proposita sunt a te,
<nobr><sub></sub></nobr> explicare stude exempla. Nam quarto loco virgam cur
posueris jam dixisti, quinto nunc loco, Angelum qua
ratione dixeris, pande.</p>
<p>---Arnobius dixit: Audi ad Moysem loquentem
Dominum: <em>Ecce ego mitto angelum meum ante te, ad
custodiendum te in omni itinere tuo: observa eum, et
obaudi ei: nomen enim meum in eo est</em> <strong>(Exod. XXIII,
20).</strong> Malachias autem dicit: <em>Labia sacerdotis erunt in
eo, quia angelus Domini est</em> <strong>(Malach. II, 7).</strong> Unde
etiam de populo sanctorum omnium, qui in isto mundo
causa nominis sancti afflicti probantur et passi dicuntur:
<em>Iste pauper clamavit, et Dominus exaudivit eum,</em>
id est, populum sanctum, <em>et ex omnibus angustiis eripiet
eum</em> <strong>(Psal. XXXIII, 7, 6).</strong> <em>Misit angelum Dominus
in circuitu timentium eum,</em> hoc est, timentium Dominum,
<nobr><sub></sub></nobr> <em>et eripiet eos,</em> eumdem populum justorum. Item
Daniel angelum commemorat de coelo descendisse in
medium flammarum, ut tres pueros de incendio liberaret,
cum Nabuchodonosor de eo dixisset, <em>Quartus
quem video similis est Filio Dei</em> <strong>(Dan. III, 49):</strong> non
<nobr><sub></sub></nobr> est mendacium testimonium ejus. David quoque in suo
proprio psalmo sic dicit de Deo: <em>Ipse misit angelum
suum, et tulit me de ovibus patris mei, et unxit me
unctione misericordiae suae</em> <strong>(Psal. LXXVII, 70).</strong>---Serapion
dixit: Propera ad sextum, in similitudinem
hominis Filium Dei ante visum: quia sufficit de quinto
quod dictum est.---Arnobius dixit: <small>[Note: <nobr><sub></sub></nobr>  Justinus martyr multis saeculis ante Arnobium
ex hoc loco contendit Filium Dei olim carnem sumpturum,
sese conspiciendum Josue obtulisse et apparuisse:
praesertim quod hic eum adorarit; ille vero
dixerit se ducem militiae Domini. Clemens, Tertullianus,
Eusebius, Nicephorus in eadem quoque fuerunt
sententia.]</small> Legimus in
libro Jesu Nave, quod illo tempore cum Jericho continuum
iniret praelium, vidit hominem stantem contra
se, et gladius in manu ejus: cumque accessisset
ad eum, dixit ei: <em>Noster es, an adversariorum? Qui
respondens ait: Ego sum dux fortitudinis Dei</em> <strong>(Josue
V, 13, 14).</strong> Item Isaias propheta dicit: <em>Clamabit populus
ad Deum suum in angustiis suis, et mittet illis
Dominus hominem qui liberet eos</em> <strong>(Isai. XIX, 20).</strong> Item
<nobr><sub></sub></nobr> dicit Daniel: <small>[Note: <nobr><sub></sub></nobr>  Justinus martyr hoc testimonio quoque nixus,
sic Filium Dei hominem futurum probat: <em>Cum Daniel
tanquam Filium hominis dicit assumentem regnum
aeternum, nonne hoc ipsum subindicat? Nam cum ait,
quasi Filium hominis, narrat natum et visum hominem,
sed non ex humano semine,</em> etc.]</small> <em>Vidi in nubibus coeli venientem Filium
hominis ad veterem dierum, et data est ei potestas regni</em>
<strong>(Dan. VII, 13).</strong> Item ipse Daniel ait: <em>Stetit contra
me quasi visio hominis, et vocavit Gabrielem archangelum,
et dixit ei, ut doceret visionem quam videbam</em>
<strong>(Dan. VIII, 16).</strong> Item ipse Daniel: <em>Elevavi,</em> inquit,
<em>oculos meos, et vidi, et ecce homo qui indutus erat bysso,
et lumbi ejus accincti erant auro</em> <strong>(Dan. X, 5).</strong> Item
Ezechiel dicit: <em>Vidi super thronum quasi figuram hominis</em>
<strong>(Ezech. I, 26).</strong> Item ipse: <em>Vidi ascendentem
desuper cherubim vocantem ad se hominem, qui indutus
erat podere, qui cinctus erat super lumbos suos
zona aurea</em> <strong>(Ezech. X, 2).</strong>---Serapion dixit: Ex
abundanti testimonia de eo reddenda sunt, quod in
dubium venit: nunc vero brevitati studens, perge ad
<nobr><sub></sub></nobr> septimam sacerdotii a te similitudinem memoratam.---Arnobius dixit: In Regum libro primo ad Samuelem
loquitur Deus dicens: <em>Suscitabo mihi sacerdotem
fidelem, qui omnia ex corde meo faciet</em> <strong>(I Reg. I, 35).</strong>
Et David dicit: <em>Juravit Dominus David, et non poenitebit
eum,</em> etc. <strong>(Ps. CIX, 4).</strong>---Serapion dixit: Evidentia
sunt ista duo testimonia a te prolata de septima
similitudine: explica nunc octavam, quod testa
mentum Dei, Filius Dei possit intelligi.---Arnobius
dixit: Liber Geneseos loquitur quod dixerit Dominus
ad Noe et ad filios ejus: <em>Ecce ego excito testamentum
meum vobis, et semini vestro post vos, et omni animae
quae vivit vobiscum</em> <strong>(Gen. IX, 10).</strong> Item post alia dicit
Deus ad Noe et ad filios ejus: <em>Memor ero testamenti
mei quod est inter me et vos, et omnem animam vivam</em>
<nobr><sub></sub></nobr> <strong>(Gen. IX, 15).</strong> Item vox Dei ad Noe et ad filios
ejus dicit: <em>Ponam arcum meum in nubibus coeli,
et recordabor testamenti mei, quod est inter me et vos</em>
<strong>(Ibid.).</strong> <small>[Note: <nobr><sub></sub></nobr>  Sequentia Isaiae testimonia citantur secundum
editionem LXX: ideo in vulgata editione Latina eodem
quidem sensu, sed non iisdem verbis comperiuntur.]</small> Item per Isaiam dicit Dominus: <em>Testamentum
meum erit cum vita et pace, lex et veritas erit in
</em><nobr><sub></sub></nobr> <em>ore ejus, et iniquitas non invenietur in labiis ejus. In
pace dirigens habitabit vobiscum, et multos convertet ab
iniquitate sua</em> <strong>(Malach. II, 5).</strong> Item per Isaiam Dominus
dicit: <em>Ego Dominus vocavi te, et dedi te testamentum
gentium, aperire oculos caecorum</em> <strong>(Isai. XLII, 7).</strong>
Item per Isaiam Dominus dicit: <em>Audite me, et manducabitis
bona, ambulate in viis ejus, et salvabitur anima
vestra, et disponam vobis testamentum aeternum</em> <strong>(Isai.
LV, 3).</strong> Item per Isaiam Dominus dicit: <em>Faciam vobis
cum pace, cum fide, et disponam vobis testamentum
aeternum:</em> quae omnia unum Dei Filium praefigurant.
Sunt etiam alia multa genera figurarum, quae si exegerit
ratio ut proferantur in medium, sanctarum Scripturarum
auctoritate <small>[Note: <nobr><sub></sub></nobr>  Vetus codex, <em>assignam.</em>]</small> assignabo.---Judices dixerunt:
Tam rationabili manifestatione quam legali auctoritate,
<nobr><sub></sub></nobr> ab Arnobio quae sunt defensa firmata sunt, ita
ut Serapion, qui e diverso est, nobis tacentibus, ita
universa esse ut ab eo defensa sunt suo sit ore testatus.
Et quomodo aurorescente die inchoatam altercationem
vespertinum tempus invenit, nocturnae quietis
transacto silentio, die nobis a Deo salubriter restituto,
permissa nobis utriusque partis confessio orietur.---Serapion dixit: Peto ut sermoni nostro in eo hodie
finis occurrat, ut scire me faciat Arnobius, pro qua
causa praefigurationes has Domini nostri in medium
proferre voluerit.---Arnobius dixit: <small>[Note: <nobr><sub></sub></nobr>  Hic locus sua obscuritate designat aliqua deesse.]</small> Quomodo sunt
quaedam quae inter istas praefigurationes, etiam ipsum,
pro quo figuratae sunt, Dei Filium aestiment computandum,
cum omnibus illis imago sit veritatis in isto
homine, quem Virgo peperit ipsa sit veritas: et sicut
<nobr><sub></sub></nobr> verus Dei Filius Deus, sic verus filius hominis homo
non ita mixtus, ut utriusque rei permutatio facta sit,
sed in veritate deitatis et omnipotentia sua permanens,
invisibilis Filius Dei societatem suam cum homine
habens, et verum Deum Dei Filium nostrae liberationi
exhibuisse credatur. Aliter enim Deus carneis
<nobr><sub></sub></nobr> oculis videri non potuit. Quicunque ergo negat Deum
esse in Christo, id est, in homine, hic Antichristus
est <strong>(I Joan. II, 22 et 43).</strong> Qui autem negat aliquid de
his similitudinibus, potest aut reprehensibilis, aut
forte nec reprehensibilis inveniri. Negat enim petram,
negat virgam, negat montem, et quidquid illud
potest dici Christo posse competere. Virum autem
perfectum et perfectum Deum qui negaverit, ab
aeterna damnatione non potest liberari <small>[Note: <nobr><sub></sub></nobr>  Haec fuit haeresis Nestorii dicentis, ut est apud
Socratem, Evagrium et Liberatum, duos esse Christos,
Deum unum, hominem alterum; duas videlicet
naturas, duas arbitratus est esse personas: cui sese
constanter opposuerunt Eusebius Dorylaeus, Joannes
Antiochenus, Cyrillus Alexandrinus, Coelestinus, Leo
et Gelasius Romani pontifices, Patresque concilii
Ephesini, et Chalcedonensis, ut postea fusius dicetur.]</small> Similiter
qui duos filios Dei ausus fuerit cogitare vel credere,
unum qui ante tempora ex Patre genitus est sine matre,
et alium qui natus est de Spiritu sancto ex Maria
Virgine, aeterno anathemate ferietur. Nostrae autem,
id est, apostolicae sedis B. Petri, quae ab ipso Apostolo
coepit, <small>[Note: <nobr><sub></sub></nobr>  Duas priores voces addidimus, alias nullus sensus
apparebat.]</small> fidei confessio haec est: Unum Dei Filium
<nobr><sub></sub></nobr> ex duabus substantiis perfectis et integerrimis
credentes, ex visibili et invisibili, ex corporeo et incorporeo,
ex comprehensibili et incomprehensibili,
ex passibili et impassibili, ex mortali et immortali,
ex vero Deo et vero homine fateamur, dicentes,
et credentes Deum in Christo, et Christum
Jesum in gloria Patris ita unam Deitatem
habere, sicut in duobus oculis unus aspectus est, in
duabus auribus unus auditus, in geminis naribus unus
odoratus est: ita et in his duabus substantiis Dei et
hominis unus Filius est Dei. Sane quomodo novi solicitum
auditorem memorem esse me ad unam Patris
et Filii substantiam, in duobus oculis unum aspectum,
in duabusque auribus unum auditum, et unum memorasse
in geminis naribus odoratum: nunc tibi, non
<nobr><sub></sub></nobr> una substantia, sed una in duabus substantiis <small>[Note: <nobr><sub></sub></nobr>  Ita etiam <em>esse,</em> pro <em>est,</em> reponendum judicavimus.]</small> esse
credenda persona, non videatur incongruum. Nisus
enim sum ostendere hoc, ut sicut in tribus personis
unam credimus esse substantiam, ita in duabus substantiis
Dei et hominis unam Filii Dei credamus esse
personam.<span class="text-blue-600 font-bold"