
<em>LIBER PRIMUS.</em> </center></h4>
 <h4><center>
<strong>316</strong> PROLOQUIUM. </center></h4><nobr><sub></sub></nobr> 
<p>Sanctus Leo Magnus strenuus catholicae fidei propugnator,
jugulatis jam Priscillianistis, clandestinis, ut
ait etiam Quesnellus, Manichaeorum motibus peremptis,
et reportato tandem de Pelagianismo per Italiae
provincias gliscente singulari triumpho, ad majora
progredi cogitur, fortiter feliciterque pugnaturus
contra Eutychianos, qui, tamquam novi recentesque
hostes ex Oriente prodeuntes, Christi Domini incarnationem
oppugnabant. Haec autem haeresis, quae ab
uno monacho Constantinopolitani monasterii archimandrita,
Eutyche appellato, exordia et nomen accepit,
ita trium annorum spatio S. pontificis animum
occupavit, ut omnem operam et laborem ad eam
funditus delendam impendere debuerit; tum etiam
gravissima studia adhibere ad reparanda episcoporum
et Ecclesiarum jura a factiosis viris summa injuria
violata et abolita. Nequidquam recenseam de
ejusdem gravi prudentia qua usus est ad eludenda
<nobr><sub></sub></nobr> arbitria et eorum libidinem qui sacrorum canonum
regulis contemptis, saeculi dumtaxat potestate, nutu et
imperio, violenter sacros orthodoxosque pastores e
suis sedibus exturbarunt, vel variis poenarum generibus
exagitarunt. In quibus muneribus fungendis,
quemadmodum animi ejus fortitudo, sapientia summaque
prudentia coruscant, ita eminet suprema illa
et universa potestas Romanis pontificibus divinitus
<nobr><sub></sub></nobr> concessa, pro omnium fidei et Ecclesiarum negotiis
cognoscendis et judicandis. A qua quidem speciali
praerogativa et privilegio cum haereticos aliosque invidos
homines non tantum semper abhorruisse non
lateat, verum etiam illam oppugnare et ad exitium
perducere nisos fuisse intelligamus, ea videlicet ratione
ducti, ut aliorum episcoporum jura ultra debitos
limites extendant; magisque synodorum auctoritatem
pro arbitrio prolatent, sensim apostolicae sedis
dignitatem potestatemque angustis limitibus restringentes;
tamen incassum eos laborare conspicimus,
si jam, praejudicatis vulgi opinionibus sepositis, rerum
omnium veritatem, cum ex conciliorum gestis,
tum ex S. pontificis scriptis quae supersunt dumtaxat
haurire deliberabimus. Nec enim nostrum sermonem
ab his rebus abstinere duximus, quod Paschasius
Quesnellus vitam et res a S. Leone gestas cumulatissime
descripserit, et fateatur: Pontificiae dignitati
majori quam quisque alius reverentia ad volvot
ego. Subdole id enim affirmavit. Nam nihil eorum
<nobr><sub></sub></nobr> praetermisit quae judiciorum <strong>317</strong> novitates in Ecclesia
deferrent, veteremque formam et sacrae hierarchiae
rationem in Scripturis laudatam depellerent.
Cujus quidem Quesnellianae artis exempla infinita
propemodum et in isto meae concertationis vestibulo
subjicere possem, si importune lectoribus negotium
facessere non vererer. Potissimum cum, praeter honoris
primatum, nihil prorsus eidem adjudicet, nisi
<nobr><sub></sub></nobr> in Romanum episcopatum jurisdictionem, hancque
etiam dependentem ab aliis episcopis quos Romano
Occidentalium concilio interesse oportebat. Ego igitur
qui ab ineunte aetate veritatis studio incensus
sum, quamque nonnisi ex purissimis fontibus haurire,
aliorumque animos, quorum institutionibus vacare
mihi fuerat commissum, imbibere vehementer desideravi,
non sine gravi fastidio ad haec animadvertebam.
Mecum reputans, non alium sibi scopum in
similibus dissertationibus assumpsisse Quesnellum
quam incautos parumque in ecclesiastica historia
versatos homines ad suas partes trahere, eosque
variis illiciis constringere, ut sensim a debita erga
apostolicam sedem veneratione, obsequio et obedientia
deficiant <small>[Note: <nobr><sub></sub></nobr> Paschasius Quesnellus, tom. II Operum S. Leonis
Magni, diss. 1 de Vita et Rebus gestis S. L. PP.,
pag. mihi 147.]</small>. Siquidem doctrinae novitas, quae
cupiditatem hominibus injicit, tantam vim hoc nostro
aevo fere apud quascumque nationes obtinuit, ut sine
ullo prorsus sincerae veritatis delectu et amore iis
animus despondeatur quae majorum nostrorum instituta
et praecepta tradita evertere valent. In hujus
<nobr><sub></sub></nobr> nostri saeculi viros qui sibi eruditorum nomen vindicare
amant Apostoli illud dictum quadrare mihi videtur <small>[Note: <nobr><sub></sub></nobr> Epist. II ad Timoth. cap. IV.]</small>:
Veniet <em>enim tempus cum sanam doctrinam
non sustinebunt, sed ad sua desideria coacervabunt
sibi magistros prurientes auribus, a veritate quidem
auditum avertent, ad fabulas autem convertentur.</em> Et
fabulosa quidem Quesnellum confinxisse in Eutychetis
historia rebusque a M. Leone gestis, quis poterit
inficiari? Qui episcopalem dignitatem, omnibus episcopis
communem cum jurisdictione confundens,
ultro fatetur, quam in uno veneratur, in caeteris
calcari nolle, contendens <em>ex veteri instituto non haberi</em>
tam Eutychetem quam Flavianum de fidei dogmatibus
altercantes legitimum et praecipuum judicem
controversiarum habuisse Romanum pontificem,
ad quem <em>tam actor quam reus sponte</em> cucurrerunt sua
jura prosecuturi <small>[Note: <nobr><sub></sub></nobr> Baronius, ad annum 449, num. 5.]</small>. Quibus eminentissimi cardinalis
Baronii verbis occurrens laudatus Quesnellus, subdole
subjicit: Ultro agnovimus Romanum pontificem
<nobr><sub></sub></nobr> pro legitimo, ac, si cum singulis episcopis
comparetur, pro praecipuo controversiarum ecclesiasticarum
judice: sed quis propterea ferat Flavianum,
quem et sedis praerogativa, et sanctimonia
singularis, et fidei constantia ad martyrium usque
perseverans, tantopere commendare debuerant, cum
rebelli, imperito, obscuro ac malae frugis monacho
componi, committique exauctoratum presbyterum
cum suo ac sanctae sedis episcopo, judicem cum reo,
et utrumque veluti de communi dividendo altercantem
coram Leone sisti, quasi de incerto causae exitu
dimicaturum. Absit tanta a sacratissimo episcoporum
coetu injuria. Quid igitur? Propugnatne
Quesnellus supremam Romanorum pontificum judiciariam
potestatem, quam Scripturarum testimonia
indicant, quamque veterum traditio et praxis ipsis
asseruit? Fallit quidem. Nam Romanum pontificem
praecipuum et legitimum Ecclesiae controversiarum
eo sensu dumtaxat appellat, facta nimirum cum singulis
episcopis in suis sedibus existentibus comparatione.
<nobr><sub></sub></nobr> Volens forte indicare, nullum R. P. judicium
firmum et ratum habendum, quod aliorum episcoporum
in synodis coactorum suffragio non adjuvetur
atque probetur. Quam cantilenam millies ipse Quesnellus
suis in scriptis explicavit. Praeterea si injuriosum
esset sacratissimo episcoporum coetui ut reorum
subditorum causae semel in provinciis judicatae
pontificia auctoritate iterum <strong>318</strong> recognoscerentur,
ut ipse fabulatur, jam impune innocentes a metropolitis
caeterisque provinciarum suffraganeis episcopis
possent vexari, deprimi et gradibus deponi, nec
in ecclesiastica hierarchia judex haberetur qui graviores
injurias et persecutionibus confectos posset
ulcisci. Cum itaque nulli causa justa esse possit, qui
<nobr><sub></sub></nobr> contra Ecclesiam matrem arma arripere ausus est,
facile in spem adduci potui ut annotatis et rejectis in
praecedentibus libris omnibus praecipue Beausobrianis
et Quesnellianis nugis atque commentis, id pariter
divino opitulante numine praestare possim ad Eutychianam
conscribendam historiam manum admovendo.</p>
<br> <h4><center>CAPUT I.
<em>Eutyches male sentiens de Christi Domini incarnatione
ab Eusebio Dorylaei episcopo in Constantinopolitana
synodo accusatur. Iterum et tertio a PP. in jus
vocatus, se sistere recusat.</em> </center></h4>
<p>1. Eutychetis causa, anno Christi Domini 448, cum
Zenon et Posthumianus consulatum agebant, publico
et solemni Ecclesiae Constantinopolitanae judicio cognita
fuit. Cum videlicet sexto idus Novembris, ibidem
triginta illius metropolis episcopis, ad dirimendam
litem Florentium inter Sardorum episcopum
et Joannem Cossinumque ejusdem Lydiae provinciae
<nobr><sub></sub></nobr> episcopos exortam, in unum coeuntibus, Eusebius Dorylaei
in Phrygia episcopus quosdam libellos, Eutychetis
blasphemias continentes, sacro coetui obtulit.
Constantinopolitano monasterio tamquam presbyter
et archimandrita praeerat Eutyches, qui exterius
sanctimoniam et pietatem profiteri simulans, pravis
imbutus doctrinis, fide et monachali instituto abutebatur,
Ecclesiae solidissima fundamenta evertere
conatus, utramque naturam in Christo post unitionem
commiscendo, atque ex duabus unam tantum
factam fuisse fabulando. Hos errores primo inter
privatos sui monasterii parietes docebat, eos monachis
insinuando. Tum audacior factus, ob principum
et magnatum favorem, cum amicis novarum rerum
amatoribus communicavit; ita ut comperta ejusmodi
nequitia ab eodem Eusebio Dorylaei episcopo, cujus
cum Eutyche amicitia intercedebat, pluries eum
amice corrigere curavit, sed tempus et operam perdere
intelligens, illum ad Flavianum in concilium
<nobr><sub></sub></nobr> accusavit, ne pestifera haec haeresis in dies majores
vires acquireret.</p>
<p>2. Factis igitur ab Eusebio canonicae accusationis
libellis, illos obtulit concilio Constantinopolitano, cui
et ipse intererat, conjurans eos relegi et inseri monumentis
Actorum. Patres autem audientes quae in
libellis continebantur, eumdem Eusebium semel iterumque
rogarunt ut ipse Eutychetis monasterium
adiret, atque ad majores commotiones praecavendas,
haeretico resipisci suaderet, blasphemias in quas
eruperat sincero corde exsecrando. At accusator
hisce PP. et Flaviani potissimum suasionibus non
acquievit, quod frequentius hac de causa irritis conatibus
ad monasterium perrexerat. Ne itaque haereseos
crimen inultum maneret, neve inaudita altera
parte ad judicium procederetur, mittendos esse Joannem
presbyterum et Andream diaconum decretum
est; qui ad monasterium proficiscentes, lecto libello
Eutycheti, eidemque dato exemplari, una cum accusatoris
nomine, denuntiarent esse ad concilium vocatum,
<nobr><sub></sub></nobr> ut sese purgaret. Ipse tamen occurrere et
satisfacere penitus abnegavit, dicens hoc sibi esse
decretum et definitione quadam ab initio teneri,
ut nusquam <em>alibi a sua fraternitate egrediatur, quodammodo
enim tamquam in sepulcro degere in
monasterio.</em> Sibi quoque Eusebium Dorylaei esse suspectum,
<strong>319</strong> nec legitimi accusatoris partes subire
contendit: <em>qui</em> (ut ait), <em>tamquam inimicus jam dudum
existens, detractionis et injuriae causa hanc accusationem
adversus eum confecerit.</em> Tandem fassus est Eutyches
ipse se paratum fore consentire et subscribere
expositioni SS. PP. qui in Nicaeno et Ephesino
conciliis definierunt, et velle solas Scripturas scrutari,
tamquam PP. expositionibus firmiores. Et propterea
<nobr><sub></sub></nobr> post Incarnationem Dei Verbi (hoc est post
Nativitatem Domini nostri Jesu Christi) <em>unam naturam
adorare,</em> et hanc Dei incarnati et inhumanati.
Quas propositiones ex quodam libro perlegebat. Hac
ergo relatione a PP. audita, eaque ab Athanasio, Basilii
Seleuciensis diacono, qui tamquam testis aderat,
confirmata, eodem Eusebio Dorylaei efflagitante, secundo
juxta juris regulas Eutyches ad concilium venire
vocatur, missa ad eum per Mamam et Theophilum
presbyteros citationis schedula, in qua ad concilium
venire sine mora eidem praecipiebatur: <em>ne,
subterfugiens,</em> aiebat, <em>in faciem convinci, subjaceret
divinarum regularum severitati. Nec enim</em> (addebant)
<em>rationalis est satisfactio dicere te decrevisse non procedere
de monasterio</em> <small>[Note: <nobr><sub></sub></nobr> Actio. 3 Constantinop. concil. Chalced. relecta
exstat, tom. IV Concil. pag. mihi 974.]</small>. Interim cum novi legati proficiscebantur,
Eusebius, exsurgens in medio, dixit
sibi certo esse nuntiatum Eutychetem susquedeque
omnia vertere, <em>volumen per monasteria dirigere,</em> monachos
ad seditionem excitare, ad quas turbas atque
tumultus certo certius cognoscendos interpellari petiit
<nobr><sub></sub></nobr> Abrahamium presbyterum Martyrii Constantinopolitani,
quod est <em>in septimo</em> (hoc est <em>in suburbio</em>) <small>[Note: <nobr><sub></sub></nobr> <em>Septimum</em> vocabant suburbium Constantinopolis,
ut Labbeus et Surius ex Procopio annotarunt.
Locus autem Procopii est in capite quarto de aedificiis
Justiniani. Vide (aiunt Conciliorum collectores)
quae de <em>septimo,</em> sive <em>hebdomo</em> dixit vir stupendae et
<nobr><sub></sub></nobr> multifariae eruditionis Carolus Dufresnius Cangius in
Constantinopoli Christiana, lib. II, cap. 5 et 16, § 44.]</small>.
Dum itaque ad rerum veritatem magis explorandam
diaconi atque presbyteri ad varia monasteria mitterentur,
ut diligentius inquirerent an a monachis subscriptiones
pravis suis dictis consonas Eutyches extorsisset,
jam Mamas et Theophilus ad concilium
reversi sunt, nuntiantes monachos sibi obvios ad
portas Eutychiani monasterii habuisse, dicentes archimandritam
aegrotare, neminemque posse videre. Qui
tandem, novi adventus causa cognita, post varias
contentiones, concilii legatos ad Eutychetem adduxerunt.
Is ergo; vix visa atque lecta citationis schedula,
respondit infirmitatis atque senectutis praetextu se
definitum habuisse <em>non egredi e monasterio.</em></p>
<p>3. Tertio Eutychetem esse in jus vocandum PP.
deliberarunt, ut canonum regulae apprime servarentur.
Propterea accitis Memnone, sacrorum vasorum
custode, Epiphanio et Germano diaconis, novam schedulam
<nobr><sub></sub></nobr> ad accusatum Eutychetem miserunt. Veritus
tamen is ne tamquam contumax haberetur, neve in
eum absentem concilium sententiam proferret, PP.
illudere nisus est, misso quodam Abrahamio, cum
aliis duobus monachis, qui pro eo excusationes facerent
et, si fas esset, pro ipso in jus venientes, objectis
responderent. Flavianus hos perhumaniter excipi
voluit: sed horum petitionem statim rejecit,
dicendo non posse ipsos Eutychetis causam ibidem
agere, <em>quia possibile non est altero accusato pro eo
alterum dicere.</em> Multa tamen et varia Abrahamium
archimandritam concilii PP. dixisse, ut quadam miseratione
erga Eutychetem flecterentur, quaeque nulla
ratione a sacro illo episcoporum coetu probata fuerunt,
jam ex Conciliorum collectione exploratum
est <small>[Note: <nobr><sub></sub></nobr> Actione 4 Constantinopolitani concilii, quae
habita fuit feria 3, id est 16 Novembris.]</small>.</p>
<p>4. Quemadmodum ergo tertiam vocationis schedulam
a Memnone et duobus aliis diaconis exhibitam
Eutyches exceperit, disserendum est. Accepta itaque
charta atque lecta, dixit se misisse presbyterum et
<nobr><sub></sub></nobr> archimandritam Abrahamium ad Flavianum archiepiscopum
et ad concilium, <strong>320</strong> ut ex persona sua
consentirent omnibus, quae dicta sunt a SS. PP. in
Nicaea et Epheso congregatis, et omnibus quae a beato
Cyrillo fuerant conscripta. Ad consuetam deinde excusationem
confugit, addendo infirmitate detineri,
et propterea Abrahamium archimandritam misisse.
Quam excusationem, cum ferventius Memnon refelleret,
dicendo, <em>quia debes pervenire, et praesentare te
in sancta synodo, et satisfacere his quibus impeteris,</em>
<nobr><sub></sub></nobr> ipse se perstrictum cognoscens, demum subjecit:
<em>quia exspecto papam Abrahamium, forte exorabit Dominum
et sanctam synodum.</em> Non abscedere e monasterio,
donec Abrahamius reverteretur, secum et cum
Eutychete Memnon consulebat. Sed Eutyches sibi
gratius fore respondit, potius supplicari Domino
archiepiscopo Flaviano, et <em>sanctae synodo,</em> quatenus
inducias <em>praesentis septimanae tribuerent; et secunda
feria, volente Deo ingredior, et satisfacio Domino et
sanctae synodo.</em> Dum haec Eutychetem inter et laudatos
synodi legatos agitabantur, Patres in sexta concilii
sessione detinebantur <small>[Note: <nobr><sub></sub></nobr> Actio 5 et 6 Constantinopolitani concilii, tom. IV
Concil. pag. 999.]</small>, eorum relationes audientes
quos ad varia monasteria direxerant, quid,
qualiave Eutyches molitus fuerat ad turbas in monachos
excitandas, eosque seducendos, ut pravis suis
dictis subscriberent. Eusebius Eutychetis accusator
fassus est se compertum habere Mamam atque Theophilum,
qui alteram vocationis schedulam ad Eutychetem
detulere, multa ex haeretico homine audivisse,
quae <em>sub fide monimentorum non sunt professi. Quare si
</em><nobr><sub></sub></nobr> <em>manifesta fierent comprobatio certa habetur de laesa Eutychetis
fide.</em> Hos ergo vocari Eusebius petiit, ut cum jurejurando
supra Evangeliorum codices quod audierunt
narrarent. Aderat tum solus Theophilus. Nam Mamas
nondum ut sessioni assisteret venerat. Rogatus itaque
Theophilus, sincere confessus est quod accepit Eutyches
alterum commonitorium, quo in jus vocabatur,
coepit velle disputare, praesente Narsete presbytero,
Maximo archimandrita, aliisque monachis. Dicebat
enim: <em>In qua scriptura habentur duae naturae?</em> Deinde
vero quis sanctorum Patrum exposuit Deum Verbum
habere duas naturas? Quibus interrogationibus Mamas
occurrebat, respondens nec in Scripturis tantum haberi.
At Eutyches: in sanctorum Patrum expositionibus
vocabulum illud non jacere. Pari ratione duas a SS.
PP. naturas praedicari Mamas constanter propugnabat,
cum filius ex Maria natus perfectus Deus et perfectus
homo debeat appellari. Quod argumentum Mamas
sequenti propositione clausit: <em>Quid ergo prohibet nos
</em><nobr><sub></sub></nobr> <em>dicere ex duabus naturis unum Filium?</em> At Eutyches,
quamvis hisce dictis perstringeretur, pervicacius negavit
posse assentiri; malens potius depositioni aut
cuicumque alii subesse malo et incommodo, quam
duas in Christo post unitionem confiteri naturas.
Quare autem in praecedenti sessione non narraverint
Mamas et Theophilus tum Flavianus sciscitatus
est. Cui Theophilus reposuit: Scit vestra sanctitas
quia non pro hac causa directi sumus, sed tantummodo
vocare presbyterum Eutychen. Propter quod
minime interrogati, superfluum putavimus haec dicere,
de quibus mandatum non habuimus. Adveniente
postea Mama, praecedentibus dictis fidem accrevit.</p>
<p>5. Absoluto interim induciarum tempore quod Eutyches
petierat ut in jus veniret, iterum vigesima prima
die Novembris PP. ad septimam sessionem convenerunt.
Et cum a pluribus, mandante Flaviano, per ecclesiam,
tum circa ecclesiam perquisitum fuisset, an
Eutyches advenisset, et nullibi hunc reperiissent, tandem
Joannes presbyter nuntiavit magna multitudine
<nobr><sub></sub></nobr> militum, monachorum et praefectionarum apparitorum
praetorio circumseptum, qui eum ad concilium ingredi
permittere recusabant, nisi prius facta promissione
<em>PP. restituturos ejus personam.</em> Magnus quoque Silentiarius
ab imperatore missus, et ipse concilium ingredi
exoptabat. <strong>321</strong> Potestate itaque huic facta
ut concilium ingrederetur, statim ab imperatore mandata
quaedam scripto consignata accepisse sacro
coetui indicanda testabatur. Quarum summa illa erat,
de Ecclesiarum pace sollicitudinem habere, et de
<nobr><sub></sub></nobr> custodienda fide, quae in Nicaena et Ephesina synodis
fuerat stabilita. Qua de causa Florentium virum
fidelem et testimoniis probatum in recta fide volebat
interesse illius synodi audientiae. Tum imperatori
multos annos acclamatum est, et gratias eidem habuerunt.
Postea in medium prosilientes Eusebius
Dorylaei accusator et Eutyches, hujus causa ad exitum
perducta est, et lectis S. Cyrilli epistolis ad
Orientales conscriptis, cum Aetius lector ad eam partem
pervenit, in qua dicitur Jesum Christum perfectum
esse Deum, et perfectum hominem, de Maria
Virgine secundum humanitatem natum, Patri secundum
Divinitatem consubstantialem, nobis vero secundum
humanitatem, et reliqua quae sequuntur,
statim Eusebius dixit Eutychen his haud assentiri.
Cujus quippe rei veritas ut sine ulla ambiguitatis
specie vel falsitatis suspicione innotesceret, ad ea
quae jam in Actis descripta erant provocatum est.
Deinde vero pluries Eutychen interrogarunt, et illius
<nobr><sub></sub></nobr> publicam confessionem excipientes, plene intellexerunt
eum novum haereticumque dogma contra incarnationis
Domini nostri Jesu Christi mysterium
tueri, et pervicacius propugnare, non absimilem
quidem a Valentini et Apollinaris erroribus et perversitate,
idcirco <em>lacrymantes et gementes perfectam
ejus perditionem,</em> omni ecclesiastico gradu, <em>monasterii
primatu</em> et communione eum privarunt <small>[Note: <nobr><sub></sub></nobr> Sententia in Eutychen a concilii Constantinopolitani
PP. lata: Decernimus per Dominum nostrum
Jesum Christum ab eo blasphematum, eum
extraneum esse ab omni officio sacerdotali, et a nostra
communione, et primatu monasterii; scientibus
hoc omnibus qui postea colloquentur ei, et ad eum
convenerint, quoniam et ipsi erunt rei poenae excommunicationis,
ut qui non declinaverint confabulationes
ejus. Act. Constant. Conc. tom. IV pag. 1022.]</small>. Haec
autem Eutychianae haereseos initia fuisse, hanc judicii
formam religiosius secundum canonum regulas
concilii Constantinopolitani PP. servasse, nullatenus
dubitandum est; quae nos quidem paulo fusius ex
Actis quae supersunt descripsimus. Quamvis revera
id nobis minime opus fuisset, cum doctissimus et
eminentissimus cardinalis Baronius summa eruditione
qua pollebat majori et accuratiori studio omnia
recensuit quae hactenus de concilio Constantinopolitano
et Eutychianae haereseos exordiis narravimus <small>[Note: <nobr><sub></sub></nobr> Baronius, tom. VI, ad Christi annum 488.]</small>.
Ad reliqua igitur gradum faciamus.</p>
<br> <h4><center>CAPUT II.
<em>Flavianus episcopus absoluta praecedenti provinciali
synodo cum omnium Actorum serie litteras dirigit
ad sanctum pontificem Leonem Magnum, gestorum
petens confirmationem. Id injuria negat Paschasius
Quesnellus, cujus argumenta proponuntur, simulque
evertuntur.</em> </center></h4><nobr><sub></sub></nobr> 
<p>1. Absoluta jam Constantinopolitana prima synodo,
in qua damnatis Eutychetis erroribus, horumque
auctore sacerdotali officio et archimadritae
praefectura privato, latae in eum sententiae summa in
aliis atque aliis Constantinopolitanae urbis publicis
locis promulgata est <small>[Note: <nobr><sub></sub></nobr> Liberatus diaconus, in Breviario, cap. 11.]</small>; ut videlicet monachis aliisque
catholicis viris scripto commonitorio innotesceret,
in posterum haudquaquam cum haeretico et
contumaci <strong>322</strong> homine communicare. Quia vero
de fidei causa agebatur, Flavianus, ne suis partibus
deesset, nulla prorsus mora interposita, summo pontifici
<nobr><sub></sub></nobr> Leoni litteras dedit, simulque rerum omnium
gestarum seriem ad eumdem direxit. Hujus rei testis
fidelissimus imprimis est Liberatus diaconus, qui,
recensita Eutychetis damnatione, mox subjecit:
<em>Quibus gestis jungens epistolam suam Venerabilis Flavianus,
Leoni papae direxit, et quid in concilio gestum
</em><nobr><sub></sub></nobr> <em>fuerat allegavit fideliter</em> <small>[Note: <nobr><sub></sub></nobr> Liberatus diaconus, in suo Breviario, cap. 11,
apud Lab., tom. VI, pag. 436. Baronius, ad annum
Christi 448, tom. V Annal. pag. 62. Paschasius
Quesnellus, ubi supra.]</small>. Quae verba, tum ejusdem
Flaviani litteras Baronius percurrens, sine ulla haesitatione
merito scripsit majorum morem ita faciendo
Flavianum esse prosecutum. Refragatur tamen passim
Quesnellus, et potissimum ad Christi annum
449, res a S. Leone Magno gestas describens, cum
ait: S. Leo nihil horum quae Constantinopoli gerebantur
admonitus a Flaviano (acceptis videlicet ab
Eutychete litteris) ne vel innocentem condemnet,
vel reum absolvat, ad Theodosium Flavianumque
scribit. Quare autem Flavianus ad Leonem non scripserit,
ait: haud difficile est dictu, seu Eutychen
statutum judicio crederet, seu actam causam secundum
canonem Ecclesiae in concilio, condemnatumque
legitime monachum suae paroeciae, non alias audiendum.
Baronius credit litteras Flaviani aut interceptas,
aut retardatas ab Eutychete. Sed tum nihil
omnino scriptum a Flaviano constat ex ipsa
Flaviani epistola, cujus initium est: <em>Pictate,</em> etc.
Audacter nimis, et quasi ex tripode, quaestionem
<nobr><sub></sub></nobr> gravissimis involutam difficultatibus paucis et infirmis
quidem conjecturis ex sua sententia solvere voluisse
Quesnellum quis non videt? Profecto etiam,
si sedulo duas illas solas Flaviani epistolas ad Leonem,
quas et ipse Quesnellus Graece et Latine typo
commisit, lustrabimus, haud facile cuinam primus
debeatur locus poterimus judicare. Quinimmo in eam
persuasionem descendemus, alteram primo loco in
ordine esse statuendam, ut gravissimis adducti conjecturis
paulo infra declarabimus. Quis praeterea
Quesnello revelavit Flavianum duas dumtaxat Leoni
pontifici epistolas dedisse? Ex Vaticanis enim codicibus
nos adhuc tertiam eruimus scriptam ad eumdem
Leonem occasione Eutychianae haereseos, de
qua duo clerici ejusdem Constantinopolitanae Ecclesiae,
Gregorius videlicet et Joannes, postulabantur.
Quemadmodum ergo hanc tertiam scripsit, cur quartam,
quintam, sextam aliasque plures scribere non
potuit, quas Eutyches aut intercipere, aut retardare
<nobr><sub></sub></nobr> poterat, quemadmodum Baronius rationabiliter suspicatur?
Alias autem et alias epistolas Flavianum
ad S. pontificem scribere oportuisse, mihi et omnibus
cordatis viris persuasum esse debet, potissimum
quia damnata haeresis in dies recrudescebat, et quia
nova synodus, agente Dioscoro, et Eutychetis factione,
cum magna veritatis et fidei jactura fieri
postulabatur, quam minime necessarium esse Flavianus
ipse etiam ex duabus illius litteris quae hactenus
lucem aspexerunt sincere fassus est, cum
sola pontificia auctoritate tum <small>[Note: <nobr><sub></sub></nobr> Flaviani epist. primo loco posita in Quesnelli
edit., cap. 3, pag. 241, et Leo ipse, in epist. 32 fateatur:
<em>Quamvis evidenter appareat rem de qua agitur
nequaquam synodali indigere tractatu.</em>]</small> haeresis quae surrexit,
tum turbae quae <em>propter eam factae sunt facillime
destruentur.</em> Dicat, amabo, Quesnellus, putatne
Flavianum plane obmutuisse, nec Leoni alias dedisse
litteras, cum ipsi innotuit imperatorem, agente eunucho
Chrysaphio, et Dioscoro, jam synodum postulare,
ut quae jam Constantinopoli contra exortam
haeresim definita fuerant abolerent? Figmentum esse
probant epistolae illae Flaviani in causa duorum illorum
Constantinopolitanorum clericorum, ut superius
<nobr><sub></sub></nobr> nos jam indicavimus, quas, Deo Domino opitulante,
publici juris faciemus.</p>
<p>2. At quidquid sit de aliis Flaviani epistolis, quae
aut temporum injuria interciderunt, aut nunc adhuc
obsoletae in secretioribus bibliothecarum <strong>323</strong> aut
Archiviorum scriniis custodiuntur <small>[Note: <nobr><sub></sub></nobr> <em>Notilia epistolarum seu a S. Leone PP. scriptarum,
seu ab aliis ad ipsum; et aliorum monumentorum
res ab eo gestas altinentium, quorum sola restat memoria.</em>
<nobr><sub></sub></nobr> Pasch. Quesnel. tom. II Operum S. Leonis pag.
511. Verumtamen istius catalogi auctor non indicavit
epistolam a Flaviano scriptam in causa Joannis
<nobr><sub></sub></nobr> presbyteri Constantinopolitani, illiusque socii, quorum
Leo meminit epistola 62, quae est ad Anatolium
Flaviani successorem.]</small>, de quibus nec
<nobr><sub></sub></nobr> minimam fecit Quesnellus mentionem in elencho
quem conscripsit, ea ductus persuasione, quod duas
illas tantum vulgatas epistolas Flavianus Leoni dedisset;
igitur haudquaquam dubitandum est quod
ipse, absoluta jam illa Constantinopolitana synodo,
et Eutychete damnato, ad R. P. non scripserit, seriem
omnium gestorum mittendo; propterea non labare
Baronii conjecturam, qua affirmat ejusmodi
epistolas Eutychetis studio aut interceptas, aut retardatas
fuisse. Huic sane conjecturae et Quesnellus
ipse subscribere debuisset, si ad Leonis litteras harumque
temporariam notam attendisset. Quod in
praesens nos facere non praetermittimus, ut plenius
Quesnelli argumenta evertamus. Et quidem primam
Leonis epistolam ad episcopum Flavianum scriptam offendimus
kal. Martii, Asterio et Protogene consulatum
agentibus, quod incidit in annum 449. Hanc enim ex
urbe Roma Constantinopolim comitem Pansophium
detulisse, Flavianus ad Leonem rescribens indicavit.
<nobr><sub></sub></nobr> Nullas autem epistolas Flavianum Leoni dedisse antequam
a comite Pansophio S. pontificis litteras acciperet,
minime umquam, sequentibus adductus momentis,
potero persuaderi. Etenim si primo tempus
spectemus quod comes Pansophius ex Urbe discedens
Constantinopolim profecturus insumere debuit;
si animadvertamus pariter tum ad aliqua negotia quae
vir nobilis apud imperatorem illiusque aulae ministros
forte pertractanda habuerat, tum ad novum
iter faciendum, ut iterum Romam veniret, certe
trium mensium spatium vix sufficere poterat. Quamvis
navigationum cursum faciliorem tum fuisse credere
debeamus, ob navigiorum copiam e Roma Brundusium
versus, et e Brundusio Constantinopolim
progredientium; tamen difficilius etiam illud iter
reddebatur in primo, id est Martio et Aprili, mense,
in quibus etsi mare suapte natura tranquillum sit,
ventorum vi magis atque magis agitari atque turbari
solet immoderatis tempestatibus. At ultro demus
Pansophium comitem prosperum habuisse iter, nec
<nobr><sub></sub></nobr> ultra tres menses fuisse retardatum illius ad Urbem
regressum, quemadmodum conjici posset ex altera
S. Leonis epistola ad eumdem Flavianum scripta;
quid vero? An Flavianus tamdiu ad Leonem de Eutychiana
haeresi scribere distulit, quamdiu, a Leone
ipso exagitatus, litteras accepit? Id nemo sine temeritatis
nota affirmabit. Potissimum si ad subsequentes
S. Leonis Magni litteras animadvertat. Etenim
S. Leo, epist. 22 kalendis Junii scripta, fatetur se
recepisse Flaviani epistolas cum synodalibus gestis
in Eutychetis causa. Ait scribendi occasionem arripere
ex opportuno itinere quod primum honorabilis vir
Rodanus Constantinopolim versus aggressurus erat.
Brevissimas enim tum fecit litteras. <em>Verum</em> (promittit)
<em>de hac re plenius per eum qui ad nos tuae dilectionis
portavit litteras rescribimus, ut fraternitatem tuam quid
de tota causa constitui debeat instruamus.</em></p>
<p>3. Hic cuperem ut Quesnellus et quisquam alius
qui illius studiis indulgeat, animadverteret an acceptas
<nobr><sub></sub></nobr> a Leone Flaviani litteras cum synodalibus gestis
portaverit honorabilis vir comes Pansophius, an
alius? Non Pansophius quidem. Cum verba illa: <em>De
hac re plenius per eum qui ad nos tuae dilectionis
portavit litteras rescribimus,</em> indicent peculiarem
aliquem forte Constantinopolitanae Ecclesiae clericum,
ut tum moris erat, a Flaviano missum, qui litteras
et synodalia Acta ad summum pontificem deferret.
Remittere enim eum debebat Leo cum prolixioribus
litteris. Igitur quis credet honorabilem
virum, imperialis aulae comitem, <strong>324</strong> remittendum
esse, quasi vero tabellarii munus eidem foret demandatum?
Potius ergo concludendum est primas
Flaviani epistolas cum synodalibus gestis alium latorem
habuisse praeter comitem Pansophium, ut
<nobr><sub></sub></nobr> evidentissime demonstrant gravissima duo momenta,
quae nos statim subjicimus. Alterum est quod, paucis
elapsis diebus, prolixiores litteras daturus Flaviano,
sicut in praecedenti promiserat, eas his verbis orditur:
<em>Lectis dilectionis tuae litteris, quas miramur fuisse tam seras,
et gestorum episcopalium ordine recensito.</em> Cur ergo,
quo sensu, quave ratione tam seras Flaviani epistolas
appellasset, vel si Pansophius eas attulisset, qui vix
trium mensium spatium insumpsisset eundo ex Urbe
Constantinopolim, et rursus e Constantinopoli Romam
revertendo? Si Pansophius has litteras cum
synodalibus gestis attulisset, summa celeritate, non
sero ad pontificias manus pervenissent, ut ex praecedenti
temporum supputatione liquido innotescit.
Oportet igitur inferre quempiam alium fuisse harum
epistolarum latorem, qui, vel Eutychetis artibus, vel
temporum vicissitudinibus, marisque tempestatibus
praepeditus, diu in itinere cunctatus est, quemque
S. pontifex cum alia epistola, 24 videlicet, Constantinopolim
ad ipsum Flavianum remisit. Addimus
<nobr><sub></sub></nobr> voces illas, <em>tam seras,</em> non quamcumque cunctationem,
sed longam temporis moram indicare, ob quam
Leonis animus in admirationem rapiebatur, tamquam
ob rem extra omnem ordinem constitutam et insuetam.
Ad quae verba cum iterum et tertio sedulo
animadverterem, et ex altera parte cognovissem
Constantinopolitanam illam provincialem synodum
de Eutychetis damnatione labente Novembris mense
praecedentis anni absolutam fuisse, inferri posse arbitratus
sum Flavianum statim in subsequenti decimo
mense ejusdem anni, vel saltem in initio Januarii
anni 449 immediate subsequentis, ad Leonem cum
synodalibus Actis supra Eutychianum negotium scripsisse,
minime exspectatis Leonis litteris, quas per
honorabilem virum comitem Pansophium se accepisse
affirmat. Quod si Quesnellus mihi objiciat Flavianum
priori illa epistola quam in sua editione excudi curavit
aperte fateri Eutychen <em>accusatum a religiosissimo
episcopo Eusebio, occurrentem ad S. concilium
</em><nobr><sub></sub></nobr> <em>propriaque voce quid ipse sentiret Patribus
synodi detegentem, ut qui alienus sit a recta fide
deposuimus, prout sanctitatem vestram docebunt cuncta
super eo confecta Acta, quae et misimus cum hisce nostris
litteris;</em> quasi quod voluerit indicare, non prius
ad Leonem scripsisse, quam cum Acta confecta cum
hisce litteris miserit; occurram statim respondendo
ex reliquo illius epistolae contextu colligi jam pridem
Flavianum cum Actis super Eutychem gestis hanc
eamdem hujus epistolae partem ad Leonem misisse,
iterumque eamdem rescribere coactum, cum, auditis
Leonis querimoniis, nondum et litteras et confecta
Acta recepisse intellexerit. Id innuere videntur verba
illa rotunde prolata: <em>prout sanctitatem vestram docebunt
cuncta super eo confecta Acta, quae et misimus cum hisce
nostris litteris.</em> Hic autem loqui de re jam praeterito
tempore exsecutioni demandata, et de his litteris
alias scriptis, tertia subsequens harum epistolarum
pars, quam postremo priori addidit et subjecit, cordatis
viris videri debet. Si quidem narratis perturbationibus
<nobr><sub></sub></nobr> hac de causa in Constantinopolitana Ecclesia
ortis, et verbo facto, tum de tabulis publice
ab Eutychete propositis, contumeliarum videlicet et
mendaciorum plenis, tum de precibus imperatori
oblatis, arrogantia et petulantia refertis, gradum facit
ad Leonis litteras, quas recenter acceperat. <em>Verum</em>
(ait) <em>his ita ex consecutione peractis redditae sunt
litterae sanctitatis vestrae per comitem omni admiratione
dignum Pansophium.</em> Dicat Quesnellus quando redditae
sunt Flaviano per Pansophium Leonis litterae?
An non postea quam Flavianus Acta synodalia cum
parte praecedenti harum litterarum ad Leonem
miserat, quasque nimis sero ipsum S. pontificem
accepisse asseverat? Si verba illa, spectato
<nobr><sub></sub></nobr> etiam dicendi ordine, alium verum sensum <strong>325</strong>
sine ulla detorsione subeant, viri docti poterunt
affirmare <small>[Note: <nobr><sub></sub></nobr> Joannis Baptistae Cotelerii versionem in hujus
epistolae verbis exscribendis secuti sumus, ne a
Quesnelli fautoribus criminaremur. Quamvis revera
veteris interpretis versio magis perspicue hanc veritatem
patefaciat cum propter illa cap. 2 verba: <em>Sicut
docebunt vestram sanctitatem omnia quae super eum
sunt gesta, quaeque direximus cum nostris his litteris.
Justum autem est, et hoc vobis intimari,</em> tum propter
ea quibus cap. 3 orditur: <em>sed his ita gestis litterae nobis
datae sunt vestrae sanctitatis per,</em> etc.]</small>. At jam alterum momentum, quod ex
ejusdem Leonis Operibus eruimus, non alium sensum
subire posse indicabit. Semel et iterum sanctus pontifex
duobus suis epistolis, 22 nimirum et 24, sibi
redditas esse Flaviani epistolas cum synodalibus actis
(sed nimis sero) ipsum Constantinopolitanum episcopum
fecit certiorem, quarum epistolarum altera
kal. Junii fuit conscripta, altera vero idibus ejusdem
mensis, quando videlicet Flaviani legatum cum pleniori
instructione Constantinopolim remisit. Non
igitur necesse erat ut de hisce litteris cum synodalibus
Actis acceptis amplius faceret mentionem, nisi,
redeunte comite Pansophio, easdem litteras cum
exemplaribus Actorum iterasset. Utrumque autem
iterasse Flavianum, prodit Leonis epistola trigesima
secunda, quae data est kal. Julii ejusdem anni. Cujus
quippe epistolae initium cum istud sit: <em>Litteras tuae
</em><nobr><sub></sub></nobr> <em>dilectionibus accepi, cum gestis quae apud vos de fidei
quaestione confecta sunt,</em> facile in eam veni opinionem,
tum dumtaxat Leoni redditam fuisse eam epistolam
cum omnibus suis partibus, et nova appendice, prout
in Quesnelliana editione primum obtinet locum. Et
quidem id nobis indicatum est ex illius epistolae textu.
Nam Leo pontifex, admonito Flaviano de recentioribus
receptis litteris et synodalibus gestis, nullam
amplius facit mentionem de Eutychete, hujus erroribus
et appellatione ad apostolicam sedem, de quibus
rebus in praecedentibus litteris sufficienter disseruerat;
sed dumtaxat novae illius appendici iteratae
epistolae occurrit dicendo: <em>Quamvis evidenter
appareat rem de qua agitur nequaquam synodali indigere
tractatu; tamen, frater charissime, subsecutos esse
significo, quos in hac parte placuit destinare</em> <small>[Note: <nobr><sub></sub></nobr> Epistola haec 32 in Quesnelliana editione pro
<nobr><sub></sub></nobr> <em>subsecutos</em> habet <em>subsecuturos,</em> et editor annotavit ad
marginem: <em>Nondum profectos</em> esse legatos constat ex
hac epistola et ex 34. Sed falli annotatorem colligitur
tum ex praecedentibus epistolis, tum quia synodus
Ephesina coepta est III idus Augusti, praesentibus jam
apostolicae sedis legatis. Nos, his rationibus ducti,
retinendam esse vocem <em>subsecutos,</em> merito judicavimus,
suffragantibus aliorum editis et Vat. exemplaribus.]</small>. Verba
haec referri debere ad illud quod praefatus Flavianus
novissime in suae epistolae appendice scripserat ad
Leonem, nemo ibit inficias. Nam cum Flavianus
dixerit se R. P. epistolas accepisse postquam damnationis
<nobr><sub></sub></nobr> Eutychianae synodalia gesta cum suis epistolis
direxerat, atque rebus ita gestis et expeditis
sibi dari affirmat sanctitatis suae litteras per comitem
Pansophium, quibus edocebatur Eutycheten libellos
omni fallacia et calliditate plenos scripsisse, dicendo
judicii tempore appellasse vestram sanctitatem, atque
idcirco rumorem perferre ea de causa generalem
habendam synodum. Nihil tamen in praesentiarum
de hac Eutychiana appellatione duximus disserendum,
de illa enim suo loco agemus.</p>
<p>4. Interim vero alia potius argumenta subjicimus,
quibus non obscure intelligitur Flavianum, damnato
depositoque Eutychete, aliter ratiocinatum fuisse
quam Quesnellus et novatores commenti sunt; ideoque
non tantum scribere cogitasse, sed revera ad
Leonem pontificem scripsisse de Constantinopolitano
judicio: siquidem summum sacerdotii apicem auctoritatemque
in Leone ipso constitutam fassus est;
eum videlicet interpellans tamquam catholicae religionis
<nobr><sub></sub></nobr> legitimum fidejussorem, ad quem spectat <small>[Note: <nobr><sub></sub></nobr> Flaviani epistola apud Quesnellum 1, cap. 3.]</small>
<em>communem rem sanctarumque Ecclesiarum compositionem
vindicare.</em> <strong>326</strong> Secundo, eumdem pontificem
rogat ut suo scripto ratam ac validam haberi velit
canonicam depositionem adversum eum, Eutychen
videlicet factam. Tertio in mente repositum illud
habens, quod Christus Petro dixerat, de fide fratrum
<nobr><sub></sub></nobr> confirmanda, subjicit: <em>Confirmare vero, et piissimi
Christumque amantis nostri imperatoris fidem.
Res namque solo indiget ex vobis impulsu, atque subsidio,
quod per vestram prudentiam ad tranquillitatem et
pacem cuncta statim translaturum est.</em> Si res ergo,
auctore Quesnello, in Constantinopolitana provinciali
synodo erat acta et finita; si pariter in Constantinopolitano
episcopo omnia jura residebant circa illud judicii
genus, quare Flavianus Leonem interpellat, dicendo
rem indigere impulsu et subsidio apostolicae
sedis, ut cuncta statim ad tranquillitatem et pacem transferantur?
Nisi quidem mea me fallat opinio, illius haereseos
damnatio rata habita a Leone fuisset; et nisi
excitatae turbae pontificia auctoritate compositae fuissent,
numquam vera de Christi Domini incarnatione
doctrina certo sufficienter Christi fidelibus innotuisset;
nec contumaces atque rebelles acquievissent, <em>nisi, cooperante
Deo</em> (ait Flavianus), <em>per vestras sacras litteras.</em>
Denique solas litteras Leonis futuram generalem synodum,
de qua rumor erat, prohibere potuisse, idem
<nobr><sub></sub></nobr> Flavianus non dissimulanter asseverat, dicendo: <em>Prohibebitur
vero et quae evulgatur futura esse synodus, ut ne
totius orbis perturbentur Ecclesiae.</em> Ex hac ergo hujus
primae Flaviani epistolae appendice nos perspicue colligimus
quidquid veteres Orientales episcopi de Romanorum
pontificum auctoritate, tum in haeresibus profligandis,
tum in conciliis firmandis et convocandis,
tum denique in condemnatorum appellationibus suscipiendis
senserint et judicaverint. Quibus omnibus
etsi nimis audacter et quasi stolide praetextu episcopalis
dignitatis tuendae et vindicandae aliqui repugnent,
tamen Flaviani epistolae, et illius scribendi agendive
modus, Ecclesiae disciplinam et dogma erga apostolicam
sedem, caeterarum Ecclesiarum matrem et magistram,
solidissime probant et patefaciunt.</p>
<p>5. Sed jam properanter ad alia gradum faciamus,
ut Quesnelli animum ab apostolicae sedis reverentia
et auctoritate nimis alienatum clarius conspiciamus.
Is ergo ut praecedentibus suis dictis fidem faciat, simulque
<nobr><sub></sub></nobr> ostendat Flavianum numquam ad S. Leonem
scripsisse, nisi post acceptas ejusdem pontificias
querimonias, ad alias et alias Leoninas epistolas,
vel ad Flavianum ipsum, vel ad Theodosium imperatorem
scriptas provocavit. Verumtamen de illa
quam 20 loco posuit Quesnellus in sua editione, quaeque
Martii kal. conscripta fuit, ad cujus temporariam
notam advertere praetermisit, ne hactenus actum
iterum agamus, hic verba non facimus. Dumtaxat
animadvertimus sancto Leoni supremi judicis partes
in hac causa debitas fuisse; neque Flavianum apostolicae
sedis jura in fidei causa violare potuisse. Id
non obscure S. pontifex asseverat, non tantum de
Eutychetis disserens appellatione, sed ad damnationis
causam respiciendo, noscere vult quae a Flaviano
in Constantinopolitana synodo facta fuerant. <em>Sed
respicientes ad causam</em> (ait), <em>facti tui nosse volumus
rationem.</em> Neque ulla injuria ad factorum rationem
reddendam cogebatur Flavianus, cum supremi ecclesiastici
<nobr><sub></sub></nobr> regiminis ordo id postularet; et imperatoris
voluntas pontificiam excitaret sollicitudinem,
ut videlicet, sublatis omnibus dissensionibus quae in
Constantinopolitana Ecclesia exortae erant, apostolicae
sedis auctoritate catholica fides muniretur. Hisce
enim de causis, in altero illius 20 epistolae capite
per idoneam personam sibi a Flaviano Leo significari
<nobr><sub></sub></nobr> postulat <em>quid contra antiquam fidem novitatis emerserit,
quod severiori sententia dignum fuerat vindicari.
Nam</em> (subjicit S. Leo) <em>et ecclesiastica moderatio, et
religiosa piissimi principis fides multa nobis sollicitudinem
Christianae pacis indicant</em> <small>[Note: <nobr><sub></sub></nobr> Leo Magnus epist. 20, cap. 1 tom. I, apud
Quesn., pag. 238, et cap. 2.]</small>. Si igitur <strong>327</strong>
duo haec, videlicet ecclesiastici regiminis ratio, ad
quam Quesnellum attendere oportebat, et imperatoris
efflagitatio, tantam sollicitudinem Leoni indicebant,
nescio qua perfricata fronte Quesnellus contendere
potuisset Flavianum non ante ad Leonem ea de re
scribendum cogitasse, quam cum didicit pontificem
improbis Eutychis actibus deceptum, falsam de judicio
Constantinopolitano cepisse opinionem. Leo Magnus
imprimis nequaquam ad Flavianum scripsit vix
audito Eutyche, aut ejus appellatione accepta. Sed
tum dumtaxat, cum ab imperatore fuit edoctus Constantinopolitanam
Ecclesiam multarum perturbationum
strepitu esse commotam, et contentiones in fidei
rebus versari. Epistolam enim illam 20 cui et Quesnellus
institit, Leo Magnus hisce verbis orsus est:
<nobr><sub></sub></nobr> <em>Cum Christianissimus et clementissimus imperator,
sancta et laudabili fide pro Ecclesiae catholicae pace
sollicitus, ad nos scripta transmiserit de his quae apud
vos perturbationis strepitum commoverunt.</em> Duo ergo
Quesnellum hic distinguere oportebat, neutrumque
praetermittere. Alterum ad imperialia scripta pertinebat,
alterum vero ad Eutychis appellationem. Se
mirari ait instructum esse de tantarum perturbationum
strepitu dumtaxat ab ipso imperatore, et non
<em>primitus</em> procurasse Flavianum ut (ait) <em>nos insinuatio
tuae relationis instrueret.</em></p>
<p>6. Ecclesiasticae ergo hierarchiae unitas, dispositio
et forma exigebat ut de nuper exorta haeresi et de
gravissimis perturbationibus inter Constantinopolitanum
clerum excitatis summus pontifex a Flaviano
episcopo instrueretur. Qui sane loquendi modus prorsus
evertit illud aliud Quesnellianum commentum,
quo videlicet confingit: Quamdiu intra Constantinopolitanae
Ecclesiae limites sese labes ista continuit,
<nobr><sub></sub></nobr> opus non fuit ut collegarum opem imploraret Flavianus.
Episcopis nempe universis catholicam veritatem
totam in solidum a Christo Domino creditam
non ignorabat, quam pro sua quisque virili defendere
teneretur, erroresque contra insurgentes opprimere,
tamquam ordinarius judex, in ea quam sortitus est
Ecclesiae portione. At ubi monitus a Leone rescivit
haeresiarcam Occidentem litteris suis pervasisse,
suum virus spargere, atque a saeculi potestatibus insidias
parari catholicae doctrinae, tum Romanum
pontificem adire sui putavit officii: quo videlicet et
de re tota instrueretur, quod Ecclesiae capiti debebatur,
et qua pollebat apud Augustum gratia ageret
sollicite, ne late serperent haereticorum artes, nec
turbarentur Ecclesiae, convocatione concilii, in quo
timendum merito erat ne auctoritate plurimum valituri
essent homines improbi <small>[Note: <nobr><sub></sub></nobr> Quesnel., ad an. 449, diss. de Vita et Rebus
<nobr><sub></sub></nobr> gestis a S. Leone Magno, pag. 146.]</small>.</p>
<p>7. Lepida Quesnelli ratiocinatio. At quis non intelligit
eam ecclesiasticis regulis non tantum repugnare,
sed Leonis et Flaviani dictis, eamque sacrum
<nobr><sub></sub></nobr> hierarchiae ordinem prorsus pervertere? Igitur, Quesnello
auctore, si alicujus Ecclesiae episcopus, aut
praecipiti judicio, aut minime servatis regulis juris,
aliquem tamquam haereticum condemnet; si presbyterio
et gradu eum dejiciat, cum illius haereseos labes
intra suae dioeceseos limites se continet, non est
opus <em>collegarum</em> opem implorare. At quid collegarum
nomine intelligit? Si particularium Ecclesiarum
episcopos, quorum fides deficere potest, et quandoque
fuit per haereses labefactata, ultro id dabo. Verumtamen
si <em>collegae</em> vocabulum etiam ad Romanum
pontificem, catholicae fidei custodem et judicem, extendendum
esse contendat, jam unitatis et veri capitis
dispositionem et formam evertit et exscindit,
<nobr><sub></sub></nobr> sublata eidem eadem potestate, qua ejus curam et
demandatum pastoris officium per universum orbem
extendere habet. Plane Leonina agendi ratio et illius
verborum energia innuunt non tamquam collegam
se habuisse S. pontificem, sed tamquam supremum
gestorum et <strong>328</strong> controversiarum judicem.
Siquidem ea ratione Flavianum compellebat ad suam
notitiam totius facti causam et modum deferre, ut
judicis, non collegae, partes obiret. <em>Quoniam</em> (subjicit)
<em>nos qui sacerdotum Domini matura volumus esse
judicia, nihil possumus incognitis rebus in cujusquam
partis praejudicium definire, priusquam universa quae
gesta sunt veraciter audiamus</em> <small>[Note: <nobr><sub></sub></nobr> Leo Magnus, ibid., epist. 20 cap. 1.]</small>. An collegae collegam
alloquenti haec et illa alia verba, <em>facti tui nosse
volumus rationem,</em> esse posse arbitrabimur? Par in
parem non habere imperium jura omnia asseverant.
At Leonem auctoritate qua pollebat Flaviano jussisse,
tum totus illius 20 epistolae contextus, tum subsequentis
epistolae verba ad imperatorem Theodosium
scriptae, dilucide patefaciunt. Nam imperator, spectato
<nobr><sub></sub></nobr> ecclesiasticae hierarchiae ordine, in quo unum
episcopum et pastorem caeteris sacerdotibus Christus
Dominus praefecit, non Romani pontificis opem
dumtaxat imploravit ad scandala illa abolenda quae
latius in Constantinopolitanum clerum gliscebant;
sed judicium ipsius expostulavit, ut et fidei dogma
firmaretur; ut Nicaena statuta servarentur, et cognosceret
an jure vel injuria Eutyches, cui imperialis
aulae ministri patrocinabantur, a sacerdotii gradu et
monasterii praefectura esset dejectus. Ejusmodi
Theodosii epistola ad Leonem, vel temporis injuria
deperdita est, vel in alicujus bibliothecae scrinio obsoleta
asservatur. Superest tamen epistola Leonis ad
eumdem Theodosium imperatorem, ex qua non obscure
suprema pontificia jura colliguntur, et plane
innotescit quidquid episcopos particularium Ecclesiarum
servare oporteat, cum aliqua fidei causa pertractatur
<em>in ea quam</em> ipsi sortiti sunt <em>Ecclesiae portione.</em></p>
<p>8. In hac ergo epistola S. Leo fatetur se prorsus
<nobr><sub></sub></nobr> ignorare quae in tanta causa gesta erant. Idcirco quia
nondum synodalia Acta cum Flaviani epistolis receperat,
ait ad eumdem Constantinopolitanum episcopum
scripsisse, ut cognosceret sibi displicere <em>quod
ea quae gesta fuerant etiam nunc silentio detineret, cum
studere debuerit primitus cuncta nobis reserare</em> <small>[Note: <nobr><sub></sub></nobr> Epistola 21, ad Theodosium imper., cap. 2.]</small>.
Non quidem ut opem obtineret, sed ob causae judicium,
quod propter tria gravissima motiva sibi deberi
asseveravit. Videlicet <em>ob causae meritum, fidei
rationem,</em> et imperialis sollicitudinis pietatem. Quae
exigebant ut subreptionibus locus non pateret: <em>Sed
prius de quibus eum</em> (Eutychen videlicet) <em>aestimat arguendum
instrui nos oportet, ut possit de bene cognitis
congrue judicari.</em> Denique suam epistolam ad imperatorem
claudit, dicendo post admonitionem Flaviano
per pontificias litteras factam se sperare et
credere omnia Flavianum <em>ad nostram notitiam relaturum,
ut in lucem ductis quae videbantur occulta, id
quod evangelicae et apostolicae doctrinae convenit judicetur.</em>
Animadvertat, amabo, Quesnellus an Flavianus
<nobr><sub></sub></nobr> Leonem tamquam incompetentem judicem rejecerit?
an contempserit <em>admonitionem?</em> an obscure
saltem judicaverit <em>non debuisse primitus cuncta R.
pontifici reserare?</em> vel non pertinere ad eumdem
quod <em>evangelicae et apostolicae doctrinae</em> conveniebat
judicare? vel quia labes illa intra Constantinopolitanae
Ecclesiae limites se continebat, vel quia non apostolicae
sedi, sed episcopis universis catholica veritas
tota in solidum a Christo Domino credita erat, quam
quisque pro virili defendere tenebatur; et caetera
hujuscemodi, quae maximas nugas agendo congessit
Quesnellus, ut, excepto primatus honore, parem
auctoritatem et jurisdictionem in cunctis episcopis
admittendam esse confingeret.</p>
<p><nobr><sub></sub></nobr> 9. Possemus quamplurima hic ex Leone proferre,
quibus praerogativam ecclesiastici primatus in totum
orbem sibi suisque successoribus convenire et deberi
passim in suis epistolis et sermonibus affirmavit.
Sed ne extra chorum in praesens canere videamur,
plane praetermittimus.</p>
<br> <h4><center>
<strong>329</strong> CAPUT III.
<em>Idem Paschasius Quesnellus, novis excogitatis doctrinis,
prorsus ecclesiastici regiminis formam pervertit, de
Flaviani et Eutychetis causa disserendo. Cardinalis
Baronii ea de re asserta sancti Leonis Magni decretis
vindicantur. Ejusdem S. pontificis epistola 12 a
Quesnello perperam explicata, auctior prout in ms.
cod. Vatic. reperitur, exponitur. A cujus epistolae
decretis minime recessisse sanctum Leonem Magnum
suprema pontificatus jura exercendo, ex aliis et aliis
ejusdem epistolis explicatur.</em> </center></h4>
<p>1. Ut Paschasius Quesnellus facilius prava sua
dogmata propugnaret, et nugas quas contra apostolicam
<nobr><sub></sub></nobr> Petri sedem mente conceperat vendere posset,
lectorum animum commovere et novitatibus demulcere
passim studuit, cum eum non fugeret quantam
cupiditatem hominibus novitas injicere soleat <small>[Note: <nobr><sub></sub></nobr> Cicero, ad Heren. 23.]</small>. A
qua quidem agendi ratione nos et catholici cuncti
scriptores abscedere debemus, non vetustatis dumtaxat
conservandae praetextu, sed ad diligentius eos
errores praecavendos qui veritatem cunctis rebus
praestabiliorem, vel fraudibus, vel falsis opinionibus
in vulgum sparsis opprimunt, et in odii contemptum
adducunt. Cum itaque laudatus scriptor novitatibus
potissimum indulgere nisus fuerit, de Ecclesiae rebus
hujusque regiminis forma et ratione, disserendo, ut
ipsi hactenus in praecedentibus capitibus explicavimus,
idcirco multum interest praesentis otii scribendi
eam veritatis vim inquirere et perscrutari quae contra
hujus hominis ingenium, calliditatem, solertiam facile
se per seipsam defendere potest. Leoninarum ergo
rerum ordinem prosecuturi, nobis iterum occurrunt
<nobr><sub></sub></nobr> Leonis epistolae ad Flavianum, et Flaviani ad Leonem.
Et quamvis Quesnellus optime intellexerit S. pontificem
veri et supremi judicis partes assumpsisse in
Eutychiana causa, illudque munus nemine refragante
exercuisse, tamen cardinalem Baronium exagitare,
mollique brachio illum objurgare aggreditur, quod
scripserit: <em>Ex veteri instituto absque controversia confiteri
eosdem inter se altercantes Flavianum et Eutychetem
legitimum et praecipuum judicem controversiarum
ecclesiasticarum esse Romanum pontificem, ad quem
tam actor quam reus sponte concurrunt, sua jura prosecuturi</em> <small>[Note: <nobr><sub></sub></nobr> Baronius, ad annum 449, num. 5.]</small>.</p>
<p>2. Subdole tamen se pontificiam dignitatem venerari
ait Quesnellus <small>[Note: <nobr><sub></sub></nobr> Quesnellus, diss. 1 de Vita et Rebus gestis
S. Leonis Magni PP., pag. mihi 147, col. 1, circa
<nobr><sub></sub></nobr> finem.]</small>. Et statim subjicit: Sed
quoniam omnibus Ecclesiae episcopis cum Romano
communis dignitas, Ipso etiam Leone hoc profitente,
absit ut quam in uno veneror, in caeteris calcari
velim. Ultro agnoscimus Romanum pontificem pro
legitimo ac, si cum singulis episcopis comparetur,
pro praecipuo controversiarum Ecclesiae judice: sed
<nobr><sub></sub></nobr> quis propterea ferat Flavianum, quem et sedis praerogativa,
et sanctimonia singularis, et fidei constantia
ad martyrium usque perseverans tantopere commendare
debuerant, cum rebelli imperito, et obscuro,
ac malae frugis monacho componi, committique exauctoratum
presbyterum cum suo ac tantae sedis episcopo,
judicem cum reo; et utrumque velut <strong>330</strong> de communi
dividundo altercantem coram Leone sisti, quasi
de incerto causae dimicaturum. Absit tanta a sacratissimo
episcoporum coetu injuria. Haec, et id genus
alia, comminiscitur, quae praecipue comprobari posse
confingit ex epistola ejusdem S. Leonis ad Anastasium
Thessalonicensem, quam ad marginem annotavit,
<nobr><sub></sub></nobr> cuique totam pravam interpretationem suam de ecclesiasticis
judiciis insistere, eaque fulciri impudenter
sibi blanditur. At nihil ea epistola efficacius pro
dictis Baronii et veritate firmanda reperiri posse,
sequentibus aperte demonstrabo.</p>
<p>3. Nam imprimis S. pontifex, analogice (ut aiunt)
de Ecclesiastico coetu disserens, similitudinem instituit
cum apostolo Paulo, eum ad naturale corpus
comparando. In quo <em>connexio</em> totius, <em>unam sanitatem,
unam pulchritudinem</em> facit: et haec <em>connexio totius
corporis unanimitatem requirit, sed praecipue exigit
concordiam sacerdotum.</em> Quibus, subjicit, <em>etsi dignitas
sit communis</em> (non dixit <em>jurisdictio) non est tamen ordo
generalis.</em> Quis enim negavit episcoporum dignitatem
in sacro ordinationis munere acceptam esse omnibus
episcopis communem, aut affirmavit unum vi sacrae
episcopalis unctionis in pascendis suis ovibus majorem
minoremve dignitatem obtinuisse? In hoc pascendi
munere et honore dignitas omnibus episcopis
communis est: nec propterea <em>ordo est generalis;</em> ita
<nobr><sub></sub></nobr> ut quilibet de quibuscumque causis judicare possit.
Nam eodem S. Leone auctore, inter episcopos ipsos
danda <em>est potestatis discretio,</em> quam Quesnellus ipse
cum dignitatis honore commisceri et confundere conatur.
Subdit enim apostolorum exemplum. Qui
quamvis in accepti muneris honore similes essent,
tamen eos inter <em>potestatis</em> seu jurisdictionis <em>discretio</em>
dabatur: atque cum omnes ad apostolatum munus
essent electi, unus vero solus caeteris praeeminebat.
Quoniam (ait) <em>et inter beatissimos apostolos in similitudine
honoris fuit quaedam discretio potestatis. Et
cum omnium par esset electio, uni tamen datum est, ut
caeteris praeemineret.</em> Auditne Quesnellus? Similes in
characteris et dignitatis honore quem gradus non admittere
satis est exploratum; dispares vero in potestatis
praerogativa, quia unus caeteris debet praesidere:
Qua ergo ratione, vel quibus Leonis verbis ductus,
jurium aequalitatem inter episcopos jactare potuit
Quesnellus? Non enim in jurisdictione exercenda, vel
<nobr><sub></sub></nobr> in judiciis ferendis omnes episcopi omnia sibi vindicare
possunt. Cum, auctore eodem Leone, divina
aeque ac ecclesiastica dispositione factum sit ut singuli
in singulis provinciis essent <em>quorum inter fratres
prima haberetur sententia; et rursus quidam in majoribus
urbibus constituti sollicitudinem susciperent ampliorem,
per quos ad unam Petri sedem universalis
Ecclesiae cura conflueret, et nihil usquam a suo capite
dissideret.</em> Si itaque toto huic contextui insistamus,
quid offendimus quod Baronii dictis repugnet? Non
instituti <em>vetustas,</em> qua stabilitum est ut inter se episcopi
et presbyteri altercantes de fidei rebus ad Romanum
pontificem provocent, tamquam ad legitimum
controversiarum judicem, ut ex sexcentis vetustioribus
exemplis, desumptis ex Dionysii Alexandrini,
Athanasii, Pelagii, Coelestii, Priscilliani, Dictinii historiis
probare possemus <small>[Note: <nobr><sub></sub></nobr> Videsis quae diximus in superioribus Exercitationibus
de haeresibus Priscillianistarum et Pelagianorum.]</small>, quae in praesens praetermittimus
ne extra scenam agere videamur. Non ultima
illa verba ad quem tam actor quam reus sponte
currunt sua jura prosecuturi. Nam quamvis Flavianum
<nobr><sub></sub></nobr> episcopum inter et Eutychem presbyterum
maxima graduum conditionis et jurisdictionis discretio
daretur, atque unus esset legitimus actor et
ordinarius judex, alius vero imperitus rebellis et obscurus,
condemnatus monachus, ut rationabiliter
Quesnellus asseverat; tamen cum is non acquiesceret
latae in seipsum sententiae <strong>331</strong> et provocasset ad
unam Petri sedem, ne Leo Magnus praecipiti animo
de incognitis rebus judicaret, actorem Flavianum et
Eutychen reum audire debuit, atque etiam epistolis
interpellare, ut totam rerum gestarum seriem patefacerent.
At in hoc, quid injuriae aut contumeliae
praerogativis Constantinopolitanae sedis, et episcopo
<nobr><sub></sub></nobr> singularis sanctimoniae, qui in fidei constantia usque
ad martyrium perseveravit? Nullo prorsus convicio
nullaque turpitudine Flaviani fama et dignitas ex
summi pontificis agendi ratione violata fuit. Quinimmo,
cum ante rerum cognitionem, tum rebus
gestis cognitis debitum honorem eidem detulit, omnem
moderationem et reverentiam in eum exercuit.
Quemadmodum ipsius omnes epistolae ad eumdem
Flavianum directae dilucide patefaciunt. Si tandem
contendat episcoporum coetui injuriosum esse coram
apostolica sede sisti pro juris et facti quaestionibus
dirimendis, jam cura universalis Ecclesiae ad Petri
sedem confluere haud debet, jam cuilibet licitum erit
a suo capite dissidere, et de Ecclesiae unitate actum
erit, cujus compago firma esse non potest, <em>nisi ad
inseparabilem soliditatem vinculum charitatis episcopos
astrinxerit.</em></p>
<p>4. Secundo, quisnam merito inficiari poterit, vel
audebit, sanctum Leonem causas cum episcopis agentem,
<nobr><sub></sub></nobr> quemadmodum suae, ita et aliarum episcopalium
sedium honori et juribus non prospexisse, aut non
consuluisse? Profecto etiamsi alia monumenta nobis
deessent, sola sufficeret laudata epistola ad Anastasium
Thessalonicensem, cui Quesnellus institit, ut
novas suas merces hauriret atque venderet. In ea
namque de aliis atque aliis episcoporum gradibus disserens,
de episcopis, videlicet, metropolitis et apostolicae
sedis vicariis, praecipit, mandat, ut <em>Metropolitanorum</em>
legitima jura perpetuo servarentur, nec <em>jus
traditae antiquitus dignitatis</em> a vicariis Thessalonicensibus,
quamvis apostolicae sedis legatis, violarentur.
Nec propterea metropolitarum jura violari posse arbitrabatur,
si in causis judicandis contingeret episcopos
in conciliis congregatos, dissidentes vel ob
rerum gravitatem, aut quaestionum difficultates non
convenire. Jussit enim tum eas ad apostolicae sedis
judicium deferri, reservata sibi suisque successoribus
facultate ultimam sententiam constituendi. Legitur
enim in perantiqua synopsi, can. 7: <em>Ut bina per annum
</em><nobr><sub></sub></nobr> <em>provincialia episcoporum concilia celebrentur, et si
res difficilis emerserit, nec fuerit Thessalonicensis episcopi
judicio terminata ad Romanum deferatur antistitem.</em>
Nec propterea censuit hac reservatione facta
episcoporum metropolitarum aut suffraganeorum jura
turbari, aut infringi. Consultius quoque strictiorique
mandato et canone episcoporum honori et juribus
prospexit. Cum videlicet verebatur ne conciliorum
provincialium cogendorum <em>colore,</em> episcopi vim injuriamve
paterentur. Ad praecavendos igitur quoscumque
abusus injuriam aut ignominiam episcopis
inferentes, decimo cap. ejusdem epistolae decrevit <em>ut
in evocandis provincialibus episcopis a Thessalonicensi
pontifice moderatio conservetur, ne sub hoc colore sacerdotalis
honor contumeliis addicatur.</em> Atque tandem
decretalem suam epistolam eo ultimo capite claudit
ad quod provocavit Quesnellus, cujus ita perspicuus
est titulus, tam in editis quam in manuscriptis codicibus
antiquissimis, quos ipsi lustravimus, ut vix
<nobr><sub></sub></nobr> dubitare possimus de apostolicae sedis auctoritate in
recognoscendis causis, jampridem in provincialibus
synodis tractatis et definitis: et tunc maxime, quando
de fidei negotio agitur, et ob illud contentiones et
scandala suborirentur, quemadmodum in Eutychiana
causa evenisse omnibus exploratum est. Titulus
ergo illius capitis haec habet: <em>ut si inter eos</em> (episcopos
videlicet) <em>de negotio fuerit oborta contentio,
cuncta Romano pontifici sub gestorum insinuatione
pandantur, ut ab eo quod Deo placuerit ordinetur.</em> An
non haec omnia cohaerent cum iis quae Baronius de
veteri Ecclesiae instituto scripserat? Igitur tantum
abest ut hujus dicta infirmentur <strong>332</strong> ex iis quae S.
Leo habet in epistola ad Anastasium Thessalonicensem,
<nobr><sub></sub></nobr> quinimmo plus firmamenti et roboris assequuntur.</p>
<p>5. Nunc ad reliqua progrediamur. Atque interim
aliis praetermissis, quae de hac epistola dicere possemus,
quam non tantum ad Vaticana, aliaque mss.
exemplaria exegimus et castigavimus, sed etiam auctiorem
ornatioremque reddidimus circa illius octavi
canonis doctrinam, quam uberius et luculentius explicatam
offendimus in quodam Graeco archetypo
ejusdem Vaticanae bibliothecae. Porro de ejus canonis
Graeca interpretatione et paraphrasi verba faciemus
in una appendice quam eidem epistolae subjecimus.
Igitur nunc dumtaxat perquirendum erit an S. Leo
de Eutychiana causa et Orientalibus rebus perturbatis
judicium tulerit post accepta a Flaviano synodalia
gesta et litteras, an vero solummodo Constantinopolitano
episcopo graviter afflicto opem praesidiumque
exhibuerit atque tulerit. Postremum affirmare
Quesnellum oportuit, ne paululum etiam leviter
a praecedenti disserendi methodo abscederet. Nam
<nobr><sub></sub></nobr> postquam contra Baronium dixerat Flavianum coram
Leone non se stitisse tamquam actorem, sed judicem;
non damnandum traduxisse Eutychen, sed a se damnatum
produxisse; nec novum a Leone judicium petiisse,
sed latam a se sententiam cura pontificis Romani
collegis Occidentalibus notam fieri postulasse,
ut omnes communi fidei causa, communibusque curis,
communi opera et sollicitudine allaborarent, subjicit
in sequenti capite: Acceptis litteris Flaviani, Leo
opem operamque suam adversus Eutychen pollicetur;
perque illustrem virum Rhodanum epistolam mittit
. . . . . quam et secuta est alia ad Theodosium, in
qua Nicaenae fidei se inhaerere profitetur, Nestorii et
Eutychis dogmata condemnat, atque etiam postulat
synodum intra Italiam congregari.</p>
<p>6. Cum itaque duo ibidem a Quesnello proponantur,
et pro disserendi libidine resolvantur, nostrum
erit in praesentiarum unum ab altero secernere, ac
de utroque verba facere. Quoad primum attinet, affirmamus
<nobr><sub></sub></nobr> Flavianum utique tamquam actorem coram
S. P. Leone se stitisse; et traduxisse Eutychen tamquam
reum, in provinciali Constantinopolitana synodo
jam damnatum, solemniusque tamen et ultimo
peremptorio judicio ab apostolica ipsa sede damnandum.
Flaviani prior ad S. Leonem epistola id manifeste
prodit. Sive enim eam epistolam scripserit immediate
post Constantinopolitanam synodum, ut jam
praecedenti capite luculentissime probavimus, vel
dumtaxat postquam se plurimis querimoniis exagitatum
a Leone cognovit (ut irrationabiliter contendit
adversarius), semper innotescit ad apostolicam sedem
tamquam actorem convolasse, judicii jam a se
probati rationem redditurum approbationemque consecuturum.
Si autem hujusce a se probati judicii
rationem reddere nec voluisset, nec debuisset, quemadmodum
Quesnellus contendit <small>[Note: <nobr><sub></sub></nobr> Quesnellus, ad annum 440, diss. de Vita et
rebus gestis S. Leonis Magni pag. 147, colum. 1,
num 5, et col. 2, num. 6. Vide quae praecedenti cap.
<nobr><sub></sub></nobr> scripsimus.]</small>, cur synodalia
transmisit acta? Cur justum judicavit de omnibus
contra nuper exortam haeresim peractis Leonem certiorem
<nobr><sub></sub></nobr> facere? Cur tandem commoveri rogat pontificis
animum, sicut <em>sacerdotio</em> competebat, ut decerneret
ratam habendam damnationem contra Eutychen
factam; idque propriis scriptis patefacere? Nisi quod
in mente alte repositum habebat ultimo hocce apostolicae
sedis judicio quod exoptabat, ut haeresis quae surrexit,
et turbae quae propter eam factae sunt <em>facillime destruerentur,
Deo cooperante, per pontificias sanctissimas
litteras.</em> Ex quibus animadversionibus et loquendi formulis
intelligitur non postulasse tantum Flavianum ut
latam a se sententiam cura pontificis Romani collegis
Occidentalibus notam fieret, sed solatium, et defensionem,
<em>qua</em> (ait ipse) <em>debeatis consensu proprio ad tranquillitatem</em>
<strong>333</strong> <em>et pacem cuncta perducere</em> <small>[Note: <nobr><sub></sub></nobr> Flaviani epist. prior, cap. 3. Videsis quae
praeced. cap. de hac epist. scripsimus.]</small>. Solo ergo
<nobr><sub></sub></nobr> Leone Flaviani et Constantinopolitani concilii judicium
approbante, ratum habente, et scripto roborante,
vel orta haeresis, vel excitatae turbae ad exitium
perduci poterant; et cuncta pace et tranquillitate
componi. Ibi nullus est de collegis Occidentalibus
sermo. Nulla mentio, ut eos communibus curis, communi
opera et sollicitudine allaborare compellat pro
communi fidei causa. Dumtaxat usus consueta salutationis
formula, epistolam claudit dicendo: <em>Omnem,
quae vobiscum est, fraternitatem, ego et qui mecum
sunt salutamus.</em> An ergo Flavianus Leonem interpellaverit
tamquam judicem, et Eutychen tamquam
damnatum, et non adhuc a Romano pontifice damnandum
traduxerit, videant qui nullo partium studio
moventur et adducuntur?</p>
<p>7. Aeque pariter labat et cadit illud quod idem
Quesnellus subjecit, videlicet: Acceptis litteris Flaviani,
Leo opem operamque suam adversus Eutychen
pollicetur. Nullum profecto verbum offendimus in ea
<nobr><sub></sub></nobr> epistola quam per Rhodanum transmisit, quod ejusmodi
phrasim redoleat, atque ita possit interpretari.
Brevissimam enim tum scripsit epistolam accepta
opportunitate ab itinere quod statim Constantinopolim
versus idem honorabilis vir Rhodanus aggrediebatur.
Nihil tamen eorum in ea praetermisit quae supremo
ac principaliori Ecclesiae judici conveniebant.
Nam certior jam factus ex Flaviani epistolis et
Actorum synodalium lectione, Eutychen aliter de
fide sentire <em>quam convenit . . . , quem a traditione catholica
non decuerat deviare, sed in eadem quae tenetur ab
omnibus credulitate persistere.</em> Interim longius scribere
distulit, sed plenius de eadem causa scripturum promittit:
<em>ut</em> (ait) <em>fraternitatem tuam quid de tota causa
constitui debeat instruamus.</em> Neque vero universale
magisterium dumtaxat ex laudatis verbis sibi vindicat
et tribuit, sed et in subsequentibus veras judicis
et vindicis partes se in posterum obiturum spondet,
subjiciens: <em>Non enim patimur illum</em> (Eutychen nimirum)
<em>in suae persuasionis pravitate persistere, aut dilectionem
</em><nobr><sub></sub></nobr> <em>tuam, quae zelo fidei pravo et stulto resistit errori,
diutina adversae partis impugnatione turbari</em> <small>[Note: <nobr><sub></sub></nobr> Epistola apud Quesnellum 22. Grimaneus cod.,
ex quo superiorem epistolam extraxit Quesnellus,
habet <em>non patimur;</em> ipse autem forte librariorum oscitantia,
substituit <em>non patiemur.</em>]</small>.
Ad integram hanc sermonis pericopen animadvertat,
amabo, Quesnellus, et sincere fateatur an haec de collega
dumtaxat opem ferente operamque cum Occidentalibus
collegis impendente intelligi possint?
Causa autem etsi ad communem pertineret fidem,
tamen non in Occidente, sed Oriente versabatur.
Flavianus ipse non ab Occidentalibus, sed ab Orientalibus
<em>impugnatione</em> turbabatur. Si ergo summum
jus summamque potestatem jurisdictionemque in
Orientales non habuisset, qua ratione quove sensu
suum ministerium promisisset, ut et de Eutychiana
pravitate judicaret, et Flaviani magnum zelum a diutina
adversae partis impugnatione vindicaret?</p>
<p>8. Et quidem absque ulla contentione utrumque
munus, supremi judicis nempe et vindicis, sicut et
universalis magistri, Leonem in causa de qua agimus
exercuisse, colligitur ex celebri ipsius epistola quam
<nobr><sub></sub></nobr> dogmaticam appellant, post paucos dies ad eumdem
Flavianum scriptam. Praetereo quod in illius exordiis
dixerit nimis sero Flaviani epistolam cum synodalibus
Actis recepisse. Praetereo pariter quod totum de
incarnatione Domini Jesu Christi dogma divinitus
explicaverit, suggillaveritque Eutychen tamquam
stultum et insanum, qui nolebat <em>intelligere, ut bene
ageret, qui et iniquitatem meditatus fuerat in cubili suo,</em>
quae veri judicis et magistri partes Leonem sibi vindicasse
patefaciunt; tantummodo ultimo illius epistolae
capiti mihi insistere liceat, atque ex eo argumentari
<strong>334</strong> an Quesnellus jure vel injuria ratiocinatus
fuerit in praecedentibus. Eutychianae enim
causae examen non detulit ad alios Occidentales episcopos,
<nobr><sub></sub></nobr> sed per ipsum synodalibus Actis lustratis,
aliqua reprehensione et reformatione digna reperiit,
ecclesiastici juris regulis minime consona, quae ab
Orientalibus in synodo congregatis debebant necessario
praecaveri, ne fides incarnationis de duabus
naturis in Christo post unionem existentibus collaberetur.
Ait namque: <em>Cum autem ad interlocutionem
examinis vestri Eutyches responderit, dicens: Confiteor
ex duabus naturis fuisse Dominum nostrum ante adunationem,
post adunationem vero unam naturam confiteor</em> <small>[Note: <nobr><sub></sub></nobr> Epistola Leonis ad Flavianum, quae in ordine
24 est, cap. 6.]</small>.
Hocce enim assertum fidei dogmatibus prorsus
contrarium, cum Eutyches interloquendum protulisset,
haudquaquam impune et sine ecclesiastica censura
erat audiendum. Sed anathemate et exsecratione
confodiendum, tamquam aliquod apostolorum symbolo
repugnans. Quare S. pontifex summa admiratione
in Constantinopolitanos judices commotus eos
hisce verbis objurgat: <em>Miror tam absurdam tamque
perversam ejus professionem nulla judicantium increpatione
reprehensam, et sermonem nimis insipientem
</em><nobr><sub></sub></nobr> <em>nimisque blasphemum ita omissum, quasi nihil quod
offenderet esset auditum,</em> etc. <small>[Note: <nobr><sub></sub></nobr> Leonis epistola 24 cap. 6.]</small>. An non igitur in iis
Actis S. Leo reperiit quo rationabilius posset Constantinopolitanos
judices reprehendere et exagitare,
quod minus regulariter sive canonice se gesserint in
Eutychianae causae examine et Synodalium Actorum
compilatione? An non judicat impiam blasphemam
esse illam Eutychetis assertionem, quam Flavianus
cum tota illa synodo nulla censura dignam censuit,
aut saltem censoria virgula notare praetermisit? Arbitrari
sane potuisset Eutyches ex synodali agendi
ratione, vel <em>recte,</em> vel <em>tolerabiliter</em> se esse locutum,
ut statim subjicit S. Leo, <em>quia nulla vestra est sententia
confutatum.</em> Cui malo volens S. pontifex mederi,
diligentiam Flaviani commonet, <em>ut si per inspirationem
misericordiae Dei ad satisfactionem causa perducitur,
imprudentia hominis imperiti ab hac sensus sui
peste purgetur.</em> Ecce conditiones decernit servandas,
quemadmodum Eutyches in communionem admittendus
<nobr><sub></sub></nobr> sit, quoties resipiscat. <em>Qui quidem</em> (ait), <em>sicut
gestorum ordo patefecit, bene coeperat a sua persuasione
discedere, cum vestra sententia coarctatus profiteretur
se dicere quod ante non dixerat, et ei fidei
acquiescere cujus prius fuisset alienus.</em></p>
<p>9. Mandat tandem quod si aliquando Eutychetem
poeniteat talia contra catholicam fidem dixisse et
protulisse, veniendo <em>ad satisfactionis plenitudinem,
omnia quae ab eo male sunt sensa viva voce et praesenti
subscriptione damnando,</em> summa charitate esse complectendum,
et <em>erga correctum misericordiam</em> esse
adhibendam. Pro quarum rerum omnium felici exitu
et exsecutione quatuor legatos ad pontificias vices
agendas in Orientem cum fideli notario mittere asseverat,
<em>confidentes</em> (ait) <em>ad Divinitatis auxilium, ut is
qui erraverat, damnata sensus sui pravitate salvetur.</em>
Liceat ergo mihi in praesentis concertationis fine
Quesnellum et alium quemcumque rogare an collegae
in collegam haec agendi ratio esse possit? Constantinopolitana
<nobr><sub></sub></nobr> inprimis synodalia Acta tamquam irregulariter
facta Leo reprehendit. Secundo, haereticam
propositionem a Constantinopolitanis judicibus dissimulatam
nulloque anathemate proscriptam sua auctoritate
condemnat. Tertio, Eutycheti aliquando
forte poenitentiam agenti veniam dari jubet, modumque
statuit quo poenitens recipiatur. Quarto, ut omnia
ab eo praecepta fideliter exsecutioni demandarentur,
quatuor mittit e suo latere legatos, pontificias vices
agentes, qui una cum Dulcitio notario operam impendant
ut haeresis aboleatur, et excitatae turbae componantur.
Si id attendisset Quesnellus, aut non <strong>335</strong>
dissimulasset, credimusne tantum studii adhibuisse
ut omnia susquedeque verteret, et invidia, odio, nimiaque
<nobr><sub></sub></nobr> rixandi libidine ductus, apostolicae sedis jura
ad exitium perducere quaesiisset? Veritatis cultores,
qualem se esse Quesnellus jactat, fraudis inimici
sunt. Et propterea nulla ratione praetermittere eum
oportebat, vel ad pravum sensum interpretari, quae
pro ecclesiastico universali regimine a majoribus accepimus:
eo vel maxime quod S. pontifex Leo, perpetuo
sibi concinens, quae postremo illius 24 epistolae
dixerat, latius etiam exponit in epistola ad Julianum
Coensem, ostendens necessarium fuisse ut ad reddendam
rationem professionis suae, crebris atque <em>sollicitis
judicum interrogationibus urgeretur, nec tamquam
inane aliquid praeterflueret, quod nonnisi de haustu
venenatorum dogmatum apparebat effusum</em> <small>[Note: <nobr><sub></sub></nobr> Epist. 25, ad Julianum Coensem, cap. 3.]</small>. Siquidem
cum judicia reperta fuerint, <em>aut distrahendarum
controversiarum, aut puniendorum maleficiorum causa</em> <small>[Note: <nobr><sub></sub></nobr> Ut ait Cicero pro Q. Roscio.]</small>.
Si judices crebris non urgeant interrogationibus
reos, vel de criminibus postulatos, minime sufficienter
in veritatis cognitionem venire possunt, nec crimina
rite et canonice probari aut contestari, quemadmodum
<nobr><sub></sub></nobr> in fidei inquisitionibus necessarium esse
semper judicatum fuit. Igitur labat etiam et cadit
illud Quesnellianum assertum, quod in concilii Constantinopolitani
Actis nihil prorsus occurreret quod
rite et canonice non esset gestum. Cum unum offendamus
quod ab apostolica sede fuit proscriptum, et
intelligamus judices ipsos, et Flavianum ipsum merito
fuisse reprehensum, cujus causa novum erat instituendum
judicium, juxta regulas ab eodem S. Leone
in utraque epistola mox laudatis praescriptas. Jam
vero de Eutychetis appellatione sermonem instituamus.</p>
<br> <h4><center>CAPUT IV.
<em>De Eutychis ad apostolicam sedem appellatione. Hanc
maxima injuria negavit Quesnellus, cujus multa argumenta
cum ex Flaviani et Leonis epistolis, tum ex
secundi Constantinopolitani concilii Actis eripiuntur
et dissolvuntur. Demum cl. Petri de Marca opinio ad
examen revocatur, et tamquam veritati minus consona
annotatur.</em> </center></h4><nobr><sub></sub></nobr> 
<p>1. Pro apostolicae sedis legitimis juribus vindicandis
multa hactenus expedivimus, spectata primum
Constantinopolitani episcopi Flaviani agendi ratione:
qui post in Eutychen damnationis depositionisque
sententiam, ad S. Leonem cum universa gestorum
synodalium serie suas epistolas misit, huncque de
omnibus quae contigerant facit certiorem. Intelleximus
quoque ejusmodi causam, utpote ex gravioribus
difficilioribusque, ob quam scandala et simultates judices
inter et Eutychianam factionem exortae fuerunt,
juxta veterem apostolicamque consuetudinem jure
Romani pontificis judicio reservari debuisse. Accessit
tandem Constantinopolitani concilii Acta ex omni
parte secundum regulas canonum non fuisse exarata;
cum videlicet judices, Eutychen inter loquendum
audientes admiserint, aut dissimulaverint saltem
unam blasphemiam, multarum haereseon fontem,
quam proscribere debuissent, et sub ecclesiasticis
<nobr><sub></sub></nobr> poenis haereticum compellere ad eam exsecrandam.
Cum igitur tria haec ad Romanorum pontificum judiciariam
potestatem probandam in praecedentibus
praestiterimus, superest in praesens ut de appellationibus
ad apostolicam <strong>336</strong> sedem verba faciamus;
occasione nimirum accepta a nostro adversario, qui
magnopere pugnat, omnia susquedeque vertendo,
quae in S. Leonis Magni Operibus occurrunt, pro iisdem
appellationibus asserendis <small>[Note: <nobr><sub></sub></nobr> Consule cap. 6 epist. 24 ad Flav., et cap. 2
<nobr><sub></sub></nobr> epist. 25 ad Julianum Coensem.]</small>.</p>
<p>2. Atque imprimis ut innumera praetermittam loca
in quibus affirmat Eutychen numquam ad apostolicam
appellasse sedem, oculos conjeci in ipsius septima
dissertatione, quam inscripsit: <em>De causa Eutychis
archimandritae Constantinopolitani a Flaviano episcopo
</em><nobr><sub></sub></nobr> <em>C. P. in synodo damnati;</em> cui titulo sequentia tamquam
argumentum dissertationis continentia subjecit:
<em>Ad epistolas S. Leonis papae 20 ad Flavianum eumdem,
et 21 ad Theodosium Augustum.</em> In spem adducebar
voluisse Quesnellum speciatim has duas
epistolas percurrere, sibique objicere primo quae in
duabus illis epistolis de Eutychiana fatetur appellatione
S. pontifex Leo; deinde responsionibus diluere
quae sibi objecerat. Sed opinio me fefellit. Dissertationem
suam sane orditur affirmando plura a nonnullis
ex his epistolis assumi, ut hoc jus appellandi
ad sedem Romanam persuadeant; jura et praerogativas
hujus primae sedis non invidere asseverat:
atque ejus auctoritatem eminentiamque sacris canonibus
firmatam tueri et propugnare velle fatetur.
Verum, subjicit, ut immota et inconcussa manent
vera fundamenta, quibus apostolici primatus molem
incumbit, sic per se ruere necesse est infirma illa et
fucata argumenta quibus praepostero quorumdam
studio fulciri solet, quorum inanitatem quisquis retegere
<nobr><sub></sub></nobr> sataget, is profecto non minimam a sede apostolica
gratiam inierit. Cujus dissertationis exordium
claudit patefaciendo propositum sibi stabilitum,
nihil intactum dimittendi eorum, quae apud
Leonem luce indigent; et propterea necessitate se
(ait) adductum ementitam Eutychis appellationem
annotare <small>[Note: <nobr><sub></sub></nobr> Quesnellus, tom. II Operum S. Leonis M., dissert.
7, de Causa Eutychis.]</small>.</p>
<p>3. Praemisso itaque tam splendido tamque specioso
verborum apparatu, sequentem infert consecutionem:
Hoc igitur censeo, nihil ex utraque hac Leonis
epistola haberi quo valide comprobetur Romanum
pontificem seorsim ac separatim ab aliis patriarchis
majorumque dioeceseon episcopis ab Eutyche fuisse
appellatum. Ab homine qui totus esset in fraudibus
et mendaciis fingendis nihil solemnius potuisset excogitari;
cum potissimum hic sensim persuadere
velit appellationes dumtaxat ad futurum generale
concilium apud Orientales obtinuisse ut novatores,
quasi pro aris et focis pugnantes, in apostolicae sedis
<nobr><sub></sub></nobr> contemptum ausi sunt affirmare. Ut autem veritatis
colore hocce prolatum mendacium deliniat, Eutychen
non ad solam apostolicam sedem appellasse, sed ad
synodos Romanam, Alexandrinam, Hierosolymitanam
et Thessalonicensem demonstrare primo contendit ex
epistolae Flaviani cap. 3, isthaec subjiciendo: Unde
veritas elucescit verborum Flaviani, quibus Leoni de
posthabita Eutychis ad sedem apostolicam appellatione
conquerenti ita respondit. Ecce Flaviani
verba: <em>Eutyches libellos direxit vobis plenos omni fallacia
atque calliditate, dicens judicii tempore libellos se
dedisse appellationis, et nobis, et hic convenienti sancto
concilio appellasse vestram sanctitatem. Hoc ab eo
nequaquam factum est, sed etiam in hac parte mentitus
est, tamquam per fallaciam mendacii subrepere se sanctis
vestris auribus putans.</em> At nihil firmamenti aut
virium Quesnelli falsitatem acquirere, ex praecedentibus
verbis mecum sanae mentis homines judicabunt.
Immo deducent jus appellandi ad apostolicam sedem,
<nobr><sub></sub></nobr> nulla ratione habita, ad alias patriarchales Alexandrinam,
Hierosolymitanam, et Thessalonicensem,
sanctum Flavianum revera probasse. Siquidem episcopus
Constantinopolitanus <em>factum</em> dumtaxat appellationis
negat, non vero <em>jus</em> quod veluti <strong>337</strong> legitimum
probat, neque in discrimen voluit adducere.
Praeterea Flaviani responsio Leoninae propositioni
omnino congruere debebat. Scripserat Leo Eutychen
ad sedem apostolicam provocasse; et Flavianus reponit
in hac parte Eutychen esse mentitum <em>dicens
appellasse vestram sanctitatem.</em> Ubi, quaeso, de aliis
patriarchalibus sedibus horumque episcopis sermo
est? Vel cum S. Leo semetipsum dumtaxat suamque
sedem nominasset, ad quam Eutyches mentiendo
judicii tempore se appellasse dixerat, cur Flavianus
<nobr><sub></sub></nobr> Leoni haud objicit id consuetudine non esse receptum,
<em>seorsim, ac separatim ab aliis patriarchis</em> ad
Romanum pontificem appellare, cum potius ad omnes
alios patriarchas suos provocationis libellos debuisset
dirigere? Igitur non tantum praecedentia verba Flaviani
<em>juri</em> appellationis non repugnant, sed illud
astruunt, eidem vim et robur adjiciunt. Reprobant
tamen, et tamquam rem incognitam silentio praetereunt,
consuetudinem illam quam de novo quidam
pseudoecclesiasticorum jurium interpretes confinxerunt,
de appellationibus videlicet ad generalem synodum
necessario habendis.</p>
<p>4. Et quidem rem magis perspicuam facit ipsa
Leonis epistola 20 quam tamquam praesentis dissertationis
argumentum Quesnellus proposuit, cuique
concinere habent, et quidem concinunt, Flaviani responsa.
Quid vero ex hac Epistola? Eutychen damnatum
a Constantinopolitana synodo ad omnes alias
patriarchales sedes provocasse? Figmentum apage!
<nobr><sub></sub></nobr> Queritur primo loco S. P. Leo quod Flavianus Rom.
sedi silere potuerit quae perturbationis strepitum et
scandala commoverunt, <em>et non potius procurasse ut
primitus nos</em> (ait) <em>insinuatio tuae relationis instrueret.</em>
Haec verba, ut diximus, indicant quemadmodum in
similibus contentionis causis, in quibus de fidei articulis
agebatur, Rom. pontifex erat instruendus simul
et consulendus, <em>ne de rerum gestarum fide posset
ambigere.</em> Addidit deinde statim: <em>Accepimus enim
libellum Eutychis presbyteri, qui se queritur, accusante
Eusebio episcopo, immerito communione fuisse privatum,
maxime cum vocatum se adfuisse testetur, nec
suam praesentiam denegasset, adeo ut in ipso judicio
libellum appellationis suae se asserat obtulisse, nec tamen
fuisse susceptum.</em> Hic loqui S. Leonem de appellatione
sibi facta, quam ordinarie ecclesiasticum
subeuntes judicium facere consueverant, nulli dubium
est. An vero illam fecerit, vel non fecerit, opportuno
tempore, cum videlicet proferebatur judicium,
id Leonem latebat. Necdum plene de rebus
<nobr><sub></sub></nobr> quae contigerant fuerat instructus. Sed opportuno
tempore Eutychen appellationem interposuisse eum
credere oportebat. Nam ait, Eutyches videns <em>appellationem
suam non esse susceptam, compulsus est contestatorios
libellos in Constantinopolitana urbe proponere.</em>
Quid enim contestatorii libelli nomine intelligebat?
Nisi publicum testimonium scripto consignatum,
quo profitebatur nullam et irritam esse judicii sententiam
in seipsum latam, et ab ea ad Romanum
pontificem provocasse. At, reponet Quesnellus, si appellationem
interposuisset, provocasset etiam ad omnes
alios patriarchas et majorum dioeceseon episcopos,
horumque concilia. Verum unde hausit hanc
novam doctrinam? In medium proferat abscondita
illa antiquitatis monumenta ex quibus eam desumpsit.
Nos insistentes Flaviani et Leonis testimoniis,
ad concilium Romanum non provocasse demonstramus.
Flavianus quidem negat factam appellationem
<em>ad sanctitatem vestram judicii tempore,</em> non negat <em>jus;</em>
neque addidit hunc provocasse vel provocare debuisse
<nobr><sub></sub></nobr> alios patriarchas, et insigniores episcopos, horumque
concilia; subdit solum: <em>Sed in hac parte fefellit
velut pater mendacii, se auribus vestris subrepturum
arbitratus.</em> Igitur nusquam a Flaviano in discrimen
revocatum est Eutychis <em>jus</em> interponendi
suam appellationem ad apostolicam sedem; sed id
ab Eutyche opportuno tempore <em>factum</em> fuisse negavit.
Praeterea si illa Quesnelli suppositio staret, jam
Eutychete ad apostolicam sedem appellante, <strong>338</strong>
aliis patriarchis praetermissis, isti conclamassent,
sibi subreptum esse intelligentes jus cognoscendi similes
contentiosas causas, cum nihil efficacius ad
graves simultates excitandas quam aliorum jura contemnere,
violare et abolere. Conclamasse autem
unde colligitur? Contra vero, si Eutyches, ut mavult
<nobr><sub></sub></nobr> Quesnellus, ad omnes alios patriarchas et celeberrimarum
Ecclesiarum antistites provocasset, isti non
distulisent suum ferre judicium, et maxime Alexandrinus,
Antiochenus et Hierosolymitanus praesules,
qui vix, et ne vix quidem, retardassent sui muneris
partes obire, cum ageretur de eorum jure tuendo, ad
quos Eutyches provocaverat. Nullus tamen alius ex
majorum Ecclesiarum episcopis manum ad hoc negotium
apposuit, nullus scripsit ad Flavianum, nullus
in irritum mittere nisus est Constantinopolitani concilii
decretum, vel illud confirmare, quamvis interea
sex aut septem mensium spatium esset decursum
ab Eutychetis damnatione appellationeque ad
tempus usque quo S. Leo omnium gestarum rerum
cognitionem obtinuit. Ego sane arbitror non tamdiu
Orientis et Graecorum antistites, qui insignioribus
praeerant Ecclesiis, distulissent suo jure uti. Cum
igitur id non fecerint, argumento est nec ad eos provocasse
Eutychen, nec usum obtinuisse, ut condemnati
in provincialibus synodis ad concilia Ecclesiarum
<nobr><sub></sub></nobr> patriarchalium provocarent. Tamdem illa Eutychetis
appellatio ea ratione haberi debuit, qua tum
Flavianus, tum Leo Magnus interpretati sunt. Atqui
modus scribendi utriusque indicat appellationem factam
esse ad unum singularem episcopum, ad Romanum
videlicet, qui tamquam caput et firmamentum
totius Ecclesiae venerabatur, et a quo per fallacias
mendacii Eutyches, ut innuere videtur Flavianus, se
absolutionem, rebus incognitis, subrepturum esse
sperabat. Igitur nova illa judicandi forma a Quesnello
excogitata labat et ruit, quin habeat quemadmodum
consistere possit. Potissimum cum Liberatus
diaconus dumtaxat asseveret quod <em>Eutyches, de
sua damnatione papae Leoni scribens, posuit edicta
Constantinopolim, et injuriam se fuisse passum contestatus
est</em> <small>[Note: <nobr><sub></sub></nobr> Liberatus diaconus, in Breviario, cap. 11.]</small>.</p>
<p>5. Duo tamen sunt ex quibus ejusmodi machinam
consistere posse sibi arbitratus est Quesnellus. Alterum
est testimonium Constantini monachi, aliud
<nobr><sub></sub></nobr> est Eutychis epistola ad episcopum Alexandriae.
Quod ad primum attinet, neminem latere deberet
quisnam fuerit hic monachus Constantinus, qui non
tantum tamquam haereticus habitus et condemnatus
fuit, sed etiam volens in secunda synodo Constantinopolitana
Eutychis partes agere, sibi numquam
constabat in dictis; et colore perturbati animi negabat
quod affirmaverat, et ultro dabat quod pridem
negaverat; ita ut ejus testimonium nullum prorsus
pondus nullamque fidem habere debeat. Haereticum
fuisse Constantinum ultro concedit etiam Quesnellus,
excutiendo Joannem David <small>[Note: <nobr><sub></sub></nobr> Quesnellus, ibidem., ut supra. Joan. David.,
<nobr><sub></sub></nobr> in opere Gallico de Judiciis episcoporum.]</small> qui exagitaverat Petrum
de Marca, dicendo illius monachi testimonium
(quod in subsequentibus subjiciemus) esse hominis
haeretici, multis difficultatibus obnoxium, cui Florentius
ipse Patricius contradicit, immo quod ipsi
Constantinopolitani PP. reprobarunt. En Constantini
dictum: <em>Eutyches, dum legeretur damnatio, appellavit
sanctum concilium sanctissimi episcopi Romani,
</em><nobr><sub></sub></nobr> <em>Alexandrini, Hierosolymitani, et Thessalonicensis,
et haec in Actis non sunt inserta.</em> Super hoc veluti
firmissimo lapide, quamvis ementito, Quesnellus
totum suum novum de appellationibus aedificium
construere conatus est. Verumtamen si universa
quae in secunda illa Constantinopolitana synodo
gesta et dicta sunt vel sedulo, non cursim,
lustrasset, vel omnino non dissimulasset, quanti
faciendum sit tale testimonium noscere potuisset.
Neque affirmasset, ex illius mendacio veri
aliquid posse elici. Nimis (ait) enim putidum mendacium
est, <strong>339</strong> quod veritatis specie non adumbratur:
ac proinde discimus non eam fuisse ad ea
usque tempora consuetudinem Orientalium, ut ad
unicum ex episcopis appellarent, sed eos omnes qui
judicii a quo provocabatur participes non fuerant;
<nobr><sub></sub></nobr> nec ad solum Pontificis Romani concilium, quod
totius Occidentis erat, sed et ad synodum aliorum
patriarcharum, qui in causa suspecti non erant. Et
revera eodem tempore quo scribebat Eutyches ad
S. Leonem se eum appellasse, scripsit etiam ad Dioscorum
Alexandrinum, ut oecumenicum concilium
convocaret, quo Flaviani judicium discuteretur, ut
docet nos Liberatus, cap. 12, ubi tamen corrigendus,
cum ait de ejusmodi concilio Eutychen non cogitasse
nisi absoluto conventu Constantinopolitano, in quo
synodi Flaviani Acta relecta sunt; infra enim ostendemus
ex hujus conventus Actis, jam tunc indictum
fuisse Ephesinum concilium. At aedificium supra
mendacium struere, idem esse ac fallere, et temerariam
fabulam pro vera historia vendere, quis non
intelligit? Consuetudinem Orientalium fuisse affirmat,
non ad unum ex episcopis appellare, sed ad
eos omnes qui judicii a quo provocabatur participes
non fuerant. At quaenam exempla commentitiae hujus
consuetudinis habet Quesnellus? Et ut Africanos
<nobr><sub></sub></nobr> nos praetermittamus, quos Quesnellus et Petrus de
Marca optime noverunt ad apostolicam sedem, sine
ulla prorsus contentione provocasse, quid dicet de
Athanasio, de Joanne Chrysostomo quid, qui ad sedem
apostolicam, et sub Julio papa, et sub Innocentio,
Leonis praedecessoribus, provocarunt. Horum causas
agendive rationes hic expendere nos supervacaneum
ducimus. Cum Quesnellus, ad fidem sibi vindicandam,
nec adduxerit, nec adducere potuerit, unum dumtaxat
ex Orientalibus exemplum, <em>qui ad eos omnes
provocaverint qui judicii a quo provocaverant non
fuerant participes.</em></p>
<p>6. Athanasii igitur et Joannis Chrysostomi causis
interim praetermissis, de quibus postea sermonem
habituros esse spondemus, quid credit dicendum
esse de Eutychetis litteris ad Dioscorum, ut oecumenicum
concilium haberetur? Nova ipsius Quesnelli
fallacia. Noverat quidem Eutyches Flavianum inter
et Dioscorum simultates facile intercedere posse, cum
<nobr><sub></sub></nobr> ejus causae patrocinium esset assumptum a Chrysaphio,
Flaviani inimico, strictoque foedere cum Dioscoro
juncto. Propterea cum Dioscorus Alexandrinae
urbis esset antistes, non tantum ex canonibus Nicaenis
sibi post Romanum pontificem primatum vindicatum
volebat, sed etiam supra Constantinopolitanam
Ecclesiam summum jus exercere contendebat,
tamquam Orientis patriarcha primarius, nulla habita
ratione ad canonem tertium concilii Constantinopolitani
primi, quo statutum fuerat ut hujus urbis
episcopus post Romanum prima subsellia teneret.
Quem canonem non tantum Romana Ecclesia non
admisit, sed abolevit; ut suo loco dicemus, et praeterea
ipsi Alexandrini episcopi illum canonem tamquam
sibi injuriosum respuebant, tum quando concilia
haberi debebant, tum etiam quando de ordinationibus
aliorum episcoporum agebatur. Quid
mirum igitur, si Eutyches, sub colore Metropolitani
juris servandi, ad Dioscorum scripsit <small>[Note: <nobr><sub></sub></nobr> Consule epist. 80 ad Anatolium, in qua Leo
pontifex totus versatur in tuendis firmiter juribus
<nobr><sub></sub></nobr> Alexandrini et Antiocheni patriarchatus.]</small>, maxime
<nobr><sub></sub></nobr> etiam sibi persuadens se in illius fidem conferre posse
Chrysaphii commendationibus? Nullibi inveniet tamen
scripsisse ad Juvenalem Hierosolymitanum vel ad
Anastasium Thessalonicensem, quod probare debuisset
Quesnellus, ne ementitum et prorsus nugatorium
diceremus novum illum appellationis modum, quem
sciolis dumtaxat et indoctis vendere quaerit. Deinde
aliud est aliquem interpellare veluti sequestrem et
mediatorem, aliud est ad aliquem servato juris ordine
appellare. Dabo ad Dioscorum scripsisse atque
ad eum etiam suae <strong>340</strong> professionis libellum misisse.
Quid inde? Nullibi tamen constat ad eum appellasse.
Sicuti non colligitur appellasse ad episcopum Ravennae,
quamvis ad S. Petrum Chrysologum illius Ecclesiae
praesulem scripsisset. Ultro dato vero quod etiam ad
Anastasium Thessalonicensem scripsisset, an is forte
<nobr><sub></sub></nobr> proprio jure Eutychis causam cognoscere potuisset?
Sedis enim apostolicae vices agebat, utpote illius vicarius.
At propterea nonnisi Romani pontificis personam
egisset, minime judicando; sed ad sanctum
Leonem scribendo, ut jam praecedenti capite satis
abunde demonstravimus. Progrediamur igitur ad alia.</p>
<p>7. Suggillat post haec Quesnellus Joannem David,
quasi suae causae oblitum, ut verba episcoporum,
quibus nullam a se appellationis vocem auditam esse
inter judicandum contestantur, pro se adduxerit, suo
seipsum jugulans gladio. <em>Cum esset concilium, et interrogatio
proveniret</em> (inquit Seleuchus episcopus)
<em>nihil tale cognovimus dictum ab archimandrita
Eutyche de appellatione.</em> A reverendissimis episcopis
dictum est, <em>Et nos eadem confitemur, certe</em> (subjicit
post haec verba Quesnellus) <em>si vel ad unum antistitem
Romanum appellatum fuisset audientibus episcopis,</em> id
isti cognovissent dictum, quod a se auditum pernegant.
Nec omnino reprobanda fuisset querimonia
Constantini monachi de omissa in Actis synodalibus
<nobr><sub></sub></nobr> appellationis mentione expostulantis. Immo querelae
suae astipulatorem habuisset Julianum Coensem episcopum,
qui tam synodo quam posteriori conventui
aderat. Ut autem novam hanc Quesnelli cavillationem
eriperemus, etsi testimonia S. Leonis in epistolis
ad Flavianum, Theodosium imperatorem, Julianum
Coensem habeamus, in quibus haec ad apostolicam
sedem appellatio indicata est; quibus
suffragatur et ipsius Eutychis libellus, cum fidei
professione quam Romano pontifici examinandam
dedit; tamen ut abundantius Quesnellianae fraudes
et nugae appareant, evolvenda censuimus ea Constantinopolitana
Acta, in quibus, instante Eutyche et
imperatore mandante, primi Constantinopolitani
concilii gesta relecta et examinata fuerunt.</p>
<p>8. Eutychis itaque personam egisse tum Constantinum
monachum, etiam Quesnello suffragante,
omnibus exploratum est. Atque imprimis cum ageretur
an ejusmodi Acta corrupta, falsata et interpolata
<nobr><sub></sub></nobr> essent, jam de generali habenda synodo, efflagitante
imperatore, statutum fuerat. Meliphthongus
enim episcopus postquam dixerat necessariam esse
praesentiam illius qui accusatur, praesertim quia
hujusmodi accusationes non sine periculo fiant, addidit:
<em>Quonam igitur piissimus imperator . . . praecipue
quia universalem praecepit fieri synodum, et necesse est
majores causas in illud reservare concilium.</em> Secundo,
hoc non obstante, ad examen chartarum deventum
est. Atque lecto supplici Eutychis libello, in quo affirmabat:
<em>Gesta enim, quae sunt composita a reverendissimo
Flaviano adversum me legi hesterno die, et
reperi contraria his quae acta sunt contineri in chartis.</em>
Tertio, Constantinus, haereticorum morem secutus,
Scripturas solas admittere palam fassus est, sed non
Patrum doctrinam et scripta, sequentem subjiciendo
rationem: <em>Quoniam diversis modis locuti sunt Patres,
et omnia suscipio; in regula autem fidei non suscipio.</em>
Cognoscens autem murmur excitatum, commotionemque
<nobr><sub></sub></nobr> factam esse inter episcopos caeterosque qui
coetui aderant, propter ejusmodi temerarium et
blasphemum assertum eum poenitere coepit, quia
forte in suam mentem revocaverat PP. scripta contra
Arianam, Nestorianam haeresim in Nicaena et Ephesina
synodis, tamquam fidei regulam suscepta fuisse.
Idcirco prave dicta corrigere cupiens, jussit illa
verba <em>in regula fidei deleri, quia in perturbatione</em> (ait)
<em>nesciens sum locutus.</em> Hominis hujus vafriciem atque
inconstantiam episcopi omnes notarunt. Quos inter
Eusebius, episcopus <strong>341</strong> Ancyranorum, dicendo:
<em>Mihi similiter placet ut qui personam religiosi archimandritae
suscipit, omnia ei firma consistant, quae ex
ejus voce prolata sunt; et non in parte velle ea teneri,
in parte vero quae dicta sunt velle improbari.</em> Tanta
ergo perturbatio in illo coetu orta est, ut, admirantibus
<nobr><sub></sub></nobr> simul et quasi altercantibus ad invicem episcopis,
sciscitaretur quid in hoc casu criminali esset
faciendum? Quia absente illo cujus causa agebatur.
qui hujus vices subire debebat, neque in sermone,
neque in responsis ad interrogata sibi constabat;
unde et duo alii, Andreas nimirum et Athanasius, admissi
sunt ad interloquendum, ut lectio gestorum
Constantinopolitanorum ad exitum perduceretur.</p>
<p>9. En ergo character agendique ratio illius Constantini
monachi, cujus falso testimonio institit Quesnellus,
ut veritatem illius appellationis de qua agimus
eliceret. Quarto in illo episcoporum coetu mentio
facta est de libello Eutychis ad S. Leonem, illiusque
querimonia et appellatione; sicuti et de Leonis epistola
ad Flavianum, quae coram omnibus lecta fuit;
nec unum verbum offendimus, de aliis Eutychetis
litteris, vel ad Dioscorum, vel ad Juvenalem Hierosolymorum
episcopum, vel ad Anastasium Thessalonicensem.
Si enim ad horum synodos provocasset,
ut confingit Quesnellus, credimusne solius Leonis
<nobr><sub></sub></nobr> Romani pontificis fuisse factam mentionem? Credimusne
quod in tanto Eutychianarum rerum discrimine
unus saltem ex episcopis, vel clericis, vel monachis,
qui pro tuendis juribus Orientalibus stabant,
dicere praetermisisset audiendum aut exspectandum
esse suffragium unius saltem ex praecipuis patriarchis,
aut episcopis Orientis, ad quorum concilia
Quesnellus comminiscendo, Eutychen juxta antiquam
consuetudinem provocasse asseverat? Et ne quis me
mentiri suspicetur, afferam verba Eleusini diaconi,
qui de S. Leonis litteris et Eutychis appellatione ita
locutus est: <em>Quoniam vero ante paucos dies litterae
sanctissimi archiepiscopi Romanorum Leonis insinuatae
sunt nobis, continentes quia accusavit</em> (legendum <em>recusavit)
reverendissimus archimandrita Eutyches, et appellavit
in tempore examinationis vestram audientiam
per dationem libelli (et ideo post damnationem, eum
archimandritam renominarunt), quomodo nunc instans,
et dicens de fide esse libellum apud sanctissimum Romanorum
</em><nobr><sub></sub></nobr> <em>episcopum, recusationem in synodo appellationem
nominavit?</em> Clarissimus Stephanus Baluzius,
ad haec animadvertens, scite annotavit verba illa uncinis
interclusa, in Corbeiensi codice desiderari per
librarii errorem: <em>Nam annotatio Rustici</em> (ait ipse) <em>quae
posita est in margine, non potest referri ad alium locum.</em>
Sic autem habet: <em>Falsitas evidens Eutychis. Et
notandum quia jam litterae papae Leonis, quas in absolutione
Eutychis usque tamen ad integriorem audientiam
scripsit, pervenerunt ad eos, et ideo illum archimandritam
renominarunt post damnationem.</em> Si ergo, Rustico
auctore, litterae papae Leonis eam vim habuerunt, ut
latam a Constantinopolitana synodo in Eutychen sententiam
suspendere potuerint usque ad pleniorem
audientiam; si pariter harum litterarum vigore,
etiam post damnationem, Constantinopolitani PP.
Eutycheti nomen et archimandritae honorem exhibuerunt;
quid opus est tantopere laborare pro Romanae
sedis juribus propugnandis, et pro tuenda
Orientalium sacra et vetusta consuetudine, qua ad
<nobr><sub></sub></nobr> Romanos pontifices vel causas fidei deferebant, vel
graviores res ipsis discutiendas proponebant, quin
ab horum judicio, institutionibus atque mandatis resilirent?
Praeterea Eutyches ipse sufficere sibi persuadebat
recusasse sententiam in seipsum latam, ut
crederetur ab ea appellasse. Quemadmodum testabatur,
dicens fidei libellum esse apud sanctissimum
Romanum episcopum. Suffragatur D. cl. Petrus de
Marca, qui, loquens de Flaviani appellatione, generatim
haec verba pronuntiat, quae in quaestionem de
<nobr><sub></sub></nobr> qua <strong>342</strong> agimus mirifice quadrant. Quoniam vero
per illas tempestates recusatio fiebat etiam per modum
appellationis adhuc post sententiam definitivam,
non autem eo modo qui introductus dein fuit a Justiniano <small>[Note: <nobr><sub></sub></nobr> <em>Recusationem</em> aequivalere <em>appellationi,</em> hancque
secum annexam habere tradit cl. Petrus de Marca
disserens de Flaviani appellatione, molli brachio
cardinalem Perronium carpens quod scripserit hunc
Constantinopolitanum episcopum generalibus tantum
verbis concepisse; nec ad papam disertis verbis esse
factam. Verum (subjicit de Marca) non est necessarium
<nobr><sub></sub></nobr> ad haec extrema deveniri, quia, ut dixi, verba
desumpta videlicet ex formula juris nihil aliud significant
quam recusari a se Dioscorum. Lib. ult. de
sententiis, lib. XVI et XVIII, c. de Judiciis. Vide Cujacium,
lib. IX, Observ., c. 23.]</small>.</p>
<p>10. Quare notandum est Eutychem hic non dixisse
libellum suae fidei esse apud alios patriarchas vel
insigniores episcopos Orientis, sed apud Romanorum
episcopum. Igitur credidit dumtaxat sibi posse suffragari
quod ad unum S. pontificem Romanum scripsisset.
Neque tandem asseveravit Rusticus damnationis
sententiam in Eutychen latam suspensam remansisse
ob litteras aliorum episcoporum Orientalium.
Tantummodo Leonis litteras hanc energiam et
vim habuisse affirmavit. Quae quidem omnia, si ad
invicem et cum praecedentibus conferantur, prorsus
Quesnellianum illud aedificium evertunt. Non enim
ex ementito quodam facto colligitur fabulosa illa
consuetudo, pro qua hactenus nuperus iste scriptor
divinando, comminiscendove, omnia susquedeque
<nobr><sub></sub></nobr> vertendo nimis audacter decertavit.</p>
<p>11. Verumtamen etsi daremus Constantini monachi
mendacium nulla ratione posse excusari atque defendi,
quid inde? Jam alia nobis occurrerent quae
probant post <em>recusatam</em> ab Eutyche Constantinopolitanae
synodi sententiam, causam jam fuisse devolutam
ad supremum Romani pontificis tribunal; cum
certo ex duabus illis Leoninis epistolis habeamus,
S. pontificem jussisse ut sub gestorum relatione omnia
ad suam notitiam deferrentur, ut posset de <em>bene cognitis
congrue judicare</em> <small>[Note: <nobr><sub></sub></nobr> Leo Magnus, epist. 20 cap. 2, et epist. 21,
cap. pariter 11.]</small>. Cui enim datum est causas
cognoscere, decernere et judicare, vera et non arbitraria
jurisdictio convenire debet. Potissimum si
agamus de fidei rebus, quarum cognitio, auctore
etiam clarissimo viro Petro de Marca, Romanae apostolicaeque
sedi fuit reservata. Quamvis ipse tamen,
nescio quo spiritu ductus, ex parte Quesnello praeluserit,
ut paulo post videbimus, asseverando, contra
cardinalem Perronium, appellationem illam Eutychetis
<nobr><sub></sub></nobr> probari non posse ex Leoninis epistolis; et
aliunde appellasse ad synodos Romanam, Alexandrinam,
Hierosolymitanam, Thessalonicensem, sed
clanculum, et in aurem Patricii Florentii, post judicium
factum et post solutam synodum; quae quidem
nec haerent hactenus dictis, nec secundae Constantinopolitanae
synodi gestis. Sed interim ad alia gradum
faciamus, animadvertentes Quesnello minime suffragari
posse quae in decursu laudatae dissertationis ad
duxit; ostendendo videlicet mentionem aliquam esse
factam ab Eutyche Alexandrini episcopi. Quare exscribenda
censuit verba Basilii episcopi, qui primum
memoria lapsus, deinde recordatus, testatus est:
<em>Jam in veritate dico</em> (inquit) <em>adhuc ipso conventu sedente,
et proponente hoc sancta synodo, ut diceret iste
duas naturas inseparabiles et inconfusas in uno Domino,
idque post adunationem, scio quia dixit religiosus archimandrita
Eutyches: Si praeceperint mihi Patres
Romanus et Alexandrinus, dico hoc ipsum; hoc autem
non quasi appellans dixit, sed dicens: Non sum ausus
</em><nobr><sub></sub></nobr> <em>dicere propter Patres.</em> Ex his ergo similibusque verbis,
quorum aliqua aliquibus, alia aliis, partim una
vice effuderat, partim altera, nunc publice, nunc silenter,
aliquando ut appellans, aliquando tamen ut
suam explicaret mentem (ait Quesnellus), sumpsit
occasionem Eutyches imponendi tam S. Leoni per
litteras, quam Patribus Orientalibus in conventu
Constantinopolitano per Constantinum; inde appellationem
mentitus est. Sed jam <strong>343</strong> praesens quaestio
versari non potest an Alexandrini episcopi judicio Eutyches
<nobr><sub></sub></nobr> se submittere voluerit, cum jam, ut vidimus,
certa spe duceretur, hunc sibi habere posse propitium,
tum quod Flaviano infensus, tum quia primatus
praerogativae praetextu cum Flaviano contendebat,
tum denique Chrysaphii Eunuchi protectione fretus,
facile Dioscorum in suas partes traxisset <small>[Note: <nobr><sub></sub></nobr> Tom. IV Concil., pag. 1067 et seq.]</small>. Cujus
quidem fides satis superque probata esse non poterat,
ut ex antecedenti et subsequenti ipsius agendi
ratione innotescit. Nec pariter nostra quaestio dumtaxat
in eo versatur an Eutyches S. Leoni mentitus
sit: nam ex monumentis quae habemus non sincere
colligimus an judicii tempore et adhuc in concilio
sedentibus Patribus palam et publice appellaverit.
Quamvis sententiam in eum latam <em>recusasse</em> certissimum
sit, et in archimandritae munere perstitisse
quoadusque nova inquisitio novumque judicium institueretur.
Si igitur latam in eum sententiam <em>recusavit,</em>
si pariter alium judicem per suum libellum interpellavit,
se huic sententiae submittendo, quid aliud
facere debuisset ut eum vere appellasse diceremus?</p>
<p><nobr><sub></sub></nobr> 12. Hinc haud facile moveri potuimus ex iis quae
in consequentibus scripsit Quesnellus ad exaggerandam
potius suam eruditionem, quam ad exagitandum
Joannem David, utpote Petro de Marca refragantem,
cujus partes, peregrinam satis et asperam viam ineundo,
se assumere confinxit, cum archiepiscopus
Parisiensis apostolicae sedi hoc jus denegare tam confidenter
ausus non sit, pro quo in praesentiarum verba
edimus. Idem enim cl. doctissimusque Parisiensis
Ecclesiae antistes Romanis pontificibus jus asseruit
in judicandis Orientalium causis ad fidem et etiam ad
disciplinae universalis rigorem pertinentibus: crediditque
hoc jus apostolicae deberi sedi, vel Sardicensium
canonum vigore, vel etiam Nicaenorum, in quibus stabilitum
fuerat ut in judiciis habendis antiqua consuetudo
servaretur. Satis honorifice quoque de Romanorum
pontificum primatu locutus est in universa
Ecclesia. Quodque ut suadeat provocat ad veterum
Patrum testimonia: Cypriani videlicet, Irenaei,
<nobr><sub></sub></nobr> Hieronymi et Augustini, ea ratione ductus, ut centrum
unitatis et capitis ratio in catholico coetu servetur.
Neque pariter negat hoc appellationum jus de quo agimus.
Immo Orientalium varia affert exempla, eorum
videlicet qui ejusmodi juris vigore ad apostolicam sedem
provocarunt, hujusque judicio semotis contentionum
partibus se submiserunt. Verumtamen de Eutychis
disserens appellatione, ait: <em>Locum inter appellationes
ad episcopum Romanum non tribuo ei quae sub nomine
Eutychis archimandritae circumfertur, post damnationem
ejus a Flaviano episcopo peractam, etiamsi ea a
vulgo obtrudatur, quoties controversiae de causis religionis
agitantur. Nolim tamen negare quin Romanum
pontificem appellaverit. Sed tamen contendo non solum
Romanum pontificem provocasse.</em> Hinc quasi molli
brachio eminentissimum cardinalem Perronium objurgat,
quod hanc appellationem probare posse crediderit
auctoritate epistolae S. Leonis ad Flavianum.
Contendit ex iisdem verbis non colligi appellationem
ad apostolicam sedem fuisse factam; sed <em>libellum appellationis</em>
<nobr><sub></sub></nobr> dedisse, atque fuisse compulsum ut <em>contestarios
libellos in urbe Constantinopolitana proponeret.</em>
At quis credet nos in difficilem incidisse nodum?
Non colligi ait doctissimus vir appellationem factam
fuisse ad sedem apostolicam? Et haec judicis partes
assumpsit; et Leo ipse sub gestorum synodalium insinuatione
de omnibus certior fieri voluit; et Flavianus
ipse, qui affirmavit Eutychen esse mentitum,
synodalia Acta transmisit? An recordatus est doctissimus
antistes veteres <em>recusationem pro appellatione</em>
accepisse? An non animadvertit ad Rustici annotationem,
qua fassus est, sententiam a Constantinopolitana
synodo in Eutychen latam suspensam fuisse
vigore litterarum <strong>344</strong> S. Leonis? Nec quidquam
conficit quod objiciat Eutychen appellasse alias sedes,
<em>quia appellavit synodos Romanam, Alexandrinam,
</em><nobr><sub></sub></nobr> <em>Hierosolymitanam et Thessalonicensem; sed clanculum,
et in aurem Patricii Florentii,</em> post judicium factum
et post solutam synodum. At haec repugnant cum
iis quae testatus est Basilius episcopus, qui recogitans
ad ea quae jampridem a pluribus mensibus contigerant,
testatus est quod <em>adhuc conventu sedente,</em> et
forte cum sententiam in se latam <em>recusavit,</em> se totum
commisit ad judicium <em>Romani</em> et <em>Alexandrini</em> antistitis.
Certe Basilii testimonio pluris faciendum est
quam Constantini monachi, hominis sibi non constantis,
haeretici et versipellis, qui omnibus suae
artis nervis conabatur ostendere Acta illa Constantinopolitanae
synodi esse corrupta atque falsata. Verum
quare Alexandrinum episcopum etiam Eutyches nominaverit,
non est cur nos dicamus, ne jam dicta
iterum recoquamus.</p>
<p>13. Quia vero idem clarissimus vir Petrus de
Marca Constantini monachi testimonio firmius adhaeret,
ut ostendat Eutychis appellationem locum habere
non posse inter eas quae Romanae sedi asseruntur,
<nobr><sub></sub></nobr> duas statuit regulas, easque insignes appellat, quas
postmodum nimia exaggeratione Quesnellus amplificavit.
Prima (ait) causam fidei, cum communis sit
et generalis, judicandam esse a synodis universae
Ecclesiae praecipue vero a Romana, quae omnium
prima est; tum depositionem haeretici, quae sequitur
ex decisione fidei, definitivo decreto judicandam esse
ab omnibus, si nova sit haeresis, neque hactenus
damnata fuerit ab Ecclesia <small>[Note: <nobr><sub></sub></nobr> Petrus de Marca, lib. VII, cap. 6 num. 5.]</small>. Ex qua autem lege,
divina, ecclesiastica aut imperiali hanc hauriat regulam,
ne ex suspecta aliqua officina eam prodiisse
saltem suspicemur, prorsus ignoratur, atque hocce
arcanum auctor non indicavit. Nos quidem si ad Romanorum
pontificum agendi rationem attendamus,
quin etiam ab ejusdem auctoris dictis, Petri videlicet
de Marca, abscedamus, Nestorium ejusque haeresim
jure proscriptam fuisse, et haereseos auctorem episcopatu
privatum etiam antequam synodus generalis
cogeretur, persuasi sumus. Potissimum cum habeamus
<nobr><sub></sub></nobr> tantummodo Cyrillo commissum fuisse munus
ut pontificiam sententiam exsecutioni fideliter demandaret
eamque Ephesinae synodo proponeret,
decem dierum induciis Nestorio reservatis, in quibus
deliberaret an a pravo suo dogmate vellet abscedere,
illudque ejurare. Assertum explicatione non indiget,
cum ipse Petrus de Marca S. Coelestini papae epistolam
ad Cyrillum interpretatus sit dicendo: <em>Et Coelestinus
dat in mandatis Cyrillo ut Romanae sedis auctoritate ascita
et vice, et loco, et potestate pontificia usus, sententiam
istam exsequatur, et illi Ecclesiae (Constantinopolitanae
nimirum) prospiciat.</em> Leo Magnus autem immediatum
praedecessorem in pontificatu habuit Coelestinum. At
sub istius regimine laudata prima illa regula prorsus
Ecclesiae Patribus erat ignota, et tamen de episcopo
e gradu dejiciendo, de fidei causa omnibus communi
et generali agebatur. Et hoc non obstante, Rom.
pontifex Coelestinus decernit, statuit, judicat, inducias
ad resipiscendum concedit, non exspectato aliorum
patriarcharum judicio, vel suffragio; sed dumtaxat
<nobr><sub></sub></nobr> decretorum a se latorum exsecutionem Cyrillo
demandat. Igitur et Petri de Marca dictis insistendo,
haud video ex qua lege, canone aut imperiali constitutione
ejusmodi regula depromi possit. Prorsus itaque
credenda erit arbitraria, derivata a systemate et
voluntate pontificiae auctoritatis limitandae, et intra
angustos cancellos coercendae. De quo systemate
quidem plura diceremus, si nostri instituti propositum
id pateretur. Juvat interim vidisse <em>egregiam</em> non
esse hanc regulam, quemadmodum Marca decantat,
quia nullo jure nullave consuetudine firmatam esse
reperimus.</p>
<p><strong>345</strong> 14. Hanc praerogativam forte altera regula
assequetur, quam idem auctor subjecit. Videlicet
appellationes factas ad patriarchas censeri etiam factas
ad eorum synodos, ut constat ex formula appellationis
<nobr><sub></sub></nobr> Eutychetis. Non appellavit autem ad synodos
Orientis, quod patriarcha Antiochenus subscripsisset
sententiae Flaviani, et quod plures metropolitani
dioeceseon Asianae, Ponticae, Thraciae adessent in
concilio Constantinopolitano. Ut tandem laudatus
praesul hisce dictis omnem vindicet fidem, ea deprompsisse
fatetur ex Actis illius Constantinopolitani
conventus, in quo Eutychetis procuratorem agens
Constantinus monachus contendebat Acta edita a
Flaviano esse corrupta atque etiam interpolata, cum
Eutyches ad alias laudatas synodos provocasset, nec
appellatio jam erat in Actis descripta.</p>
<p>15. Petri de Marca vestigiis ingressus Quesnellus
atque exaggerationibus usus, latius praecedentem
doctrinam magno verborum apparatu explicavit; subjecta
deinde Domni episcopi Antiocheni epistola,
quam synodicam appellat, ex libris Facundi Hermianensis
exscriptam. Haec autem Domni episcopi Antiocheni
agendi ratio, paucis cum explicari haud possit, in
sequentibus concertationibus ad trutinam revocabitur.
<nobr><sub></sub></nobr> Magna enim subsidia pro ejus historia ornanda
ex Vaticanis codicibus accepimus. Acta enim Chalcedonensis
concilii circa septimum saeculum descripta
celebrem illam continent Actionem, quam
Quesnellus, veluti fictitiam, rejiciendam esse judicavit.
Interim autem non inficiabor Domnum Antiochenum
strenue se opposuisse Eutychianis erroribus <small>[Note: <nobr><sub></sub></nobr> Lib. VIII, cap. 5, Facundi Hermianensis offendes
epistolam Domini episcopi Antiocheni, ad Theodosium
imperatorem scriptam contra Eutychen.]</small>.
Contendam tamen ex appellationis formula
conjici Eutychen ad omnes patriarchas horumque
synodos non appellasse. Et ne verbis ludere videamur,
imprimis arbitror exquirendum esse a sapientissimo
archiepiscopo quam genuinam arbitretur
formulam ab Eutychete adhibitam. Si genuinam
vocat, quam Constantinus subjecit, ergo Constantinus
mentitus non est, ut Quesnellus cum caeteris
affirmavit; ergo omnes Patres qui in secundo Constantinopolitano
conventu sese illius procuratoris
dictis opposuerunt, injuriam veritati fecerunt. Alterutrum
enim dicendum est, aut mentitum esse Constantinum
<nobr><sub></sub></nobr> in hoc <em>facto</em> appellationis, vel PP. synodi
mentitos esse. At quis cum tanta episcopalis coetus
injuria et dedecore id affirmabit? Non quidem Quesnellus,
qui in omnibus episcoporum honori, dignitati
consulere voluisse protestatur. Non Petrus de
Marca, qui causas fidei ab universo episcoporum
coetu pertractandas esse in commune totius Ecclesiae
bonum et incolumitatem affirmavit. Non est igitur
insistendum formulae a Constantino monacho suggestae,
ne praepostere et audacter de episcoporum et
presbyterorum ordine horumque hierarchia judicemus.
Aliunde ergo genuina appellationis Eutychianae
formula potius desumenda erit, nec ex aliis momentis,
nisi vel ex Basilii verbis, secum de praeteritorum
veritate sedulo recogitantis; vel ex Eleusini
diaconi testimonio, quod sancti Leonis Magni dictis
cohaeret. Et quia in priori hac formula sermo est
etiam de Dioscoro Alexandrino, et in posteriori de
solo summo pontifice Leone habet mentionem,
<nobr><sub></sub></nobr> quemadmodum jam praecedentibus vidimus, idcirco
diutius in iis expendendis non immorabimur, ne
acta iterum agamus. Abunde enim de utraque formula
in praecedentibus disseruimus. Addendum praeterea
censeo vix intelligi posse quod idem de Marca
subjecit: <em>Non appellavit autem, ait, ad synodos Orientis,
quod patriarcha Antiochenus subscripsisset sententiae
Flaviani, et quod plures metropolitani,</em> etc. Quid autem?
Jam agebatur de generali habenda synodo, et
Orientales excludendos esse Eutyches contendebat?
Ergo a solis Occidentalibus cum Romano pontifice volebat
judicari? Et generale concilium, quod in communi
<strong>346</strong> causa fidei necessarium esse Marca asseveravit,
quomodo ex solis Occidentalibus episcopis potuisset
componi? Arcanum profecto hocce systema continere
<nobr><sub></sub></nobr> mihi visum est. Et propterea ex aliis fontibus eruendam
esse genuinam Eutychianae appellationis formulam
mihi persuasum est, quemadmodum in subsequentibus
nos hisce capitibus aperte demonstrabimus.</p>
<br> <h4><center>CAPUT V.
<em>Alia Quesnelli argumenta contra Eutychis appellationem
proponuntur, et solidius discutiuntur. Ejusdem
Eutychis epistola ad S. Leonem papam scripta ad
examen perducitur, atque tandem Christiani Lupi
sententia vindicatur et propugnatur.</em> </center></h4>
<p>1. Eutychis appellationem ad apostolicam sedem
factam praecedenti nostra exercitatione pro viribus
propugnavimus, singula quoque rationum et sententiarum
momenta proponentes quibus ad statutum
nobis scopum pertingere posse credebamus. Verumtamen
cum omnes assumpti muneris partes unica ea
concertatione implere haud potuimus, tum propter
<nobr><sub></sub></nobr> ea quae doctissimus Petrus de Marca Parisiensis archiepiscopus
de Orientalium episcoporum causis et
juribus in celebri suo opere descripsit, tum propter
Acta secundi Constantinopolitani conventus, Eutychianae
haereseos causa habiti, quae plurimum conturbata
et confusa esse observavimus; idcirco, ne
lectores in nostris scriptis percurrendis nimis taedio
afficerentur, non omnia quae de hujusmodi negotio
dicenda occurrunt sub unico eodemque titulo expedienda
esse judicavimus. Cum igitur praeter ea quae
exposuimus, alia et alia Quesnelli argumenta observanda
et discutienda supersint, quae perspicue ex
praecedentibus Flaviani et S. Leonis litteris deduci
auctor ipse contendit, quaeque in specie saltem hactenus
a nobis dicta enervarent, propterea in nova
hac dissertatione diluenda reservare congruum
existimavimus. Neque vero in hujus concertationis
vestibulo lectorem admonendum censeo de nimio
Quesnelli studio in interpretandis, distorquendis et
<nobr><sub></sub></nobr> obtruncandis testimoniis quibus insistere nisus est,
ut suae causae praesidium pararet et lectoris fidem
aucuparetur. Sat enim evidenter id constabit in illius
argumentorum expositione.</p>
<p>2. Illud itaque primum sit Quesnelli argumentum,
quod ex Flaviani verbis sibi objectis proponit. Cum
videlicet testimonium Constantini monachi superius
expositum opposuit S. Flaviani verbis: In his (ait
Quesnellus) praeter unum Leonem, nullus alius
nominatur, ad quem Eutyches appellarit. Ita autem
subjicit: Non est operosum respondere Id enim non
aliam ob causam factum est, quam quod solum Leonem
alloqueretur, eumdemque solum nominaverat haeresiarcha,
cum ad eum scriberet, tamquam per fallaciam
mendacii subrepere se sanctis Leonis auribus
putans, ut scribit Flavianus ad S. Leonem; et quia
inter patriarchas metropolitanosque, ad quorum
concilium appellatum praedicabant, eminebat sine
controversia, idque jure multiplici, S. Leo, ut qui et
<nobr><sub></sub></nobr> primatum in Ecclesia tenebat, et totius ad quam
appellabatur synodi caput erat <small>[Note: <nobr><sub></sub></nobr> Quesnellus, tom. II Operum S. Leonis, diss.
7, num. 8.]</small>. Haec Quesnellus.
At quis non intelligit nimis lepidas esse has interpretationes,
honoris coloribus linitas atque depictas.
Sed adhuc progreditur Quesnellus dicendo: Licet
porro idem pontifex totam ad se causam pertraxisse
<strong>347</strong> videatur, cum et de singulis instrui postulat,
et de Flaviani silentio conqueritur: Cum studere
(inquit) debuerit primitus nobis cuncta reserare, non
ita tamen est reipsa; similiter enim aliorum episcoporum
quilibet, ad cujus sententiam per appellationis
libellum provocaretur, et de negotio instrui postularet,
et de silentio querelas moveret. Merito ergo
ac potiori jure totius facti rationem et notitiam
volebat sibi Leo deferri, et quidem primitus utpote
<nobr><sub></sub></nobr> primati, cui de eo cum caeteris ac prae caeteris decernundum
erat, si appellationi locus dabatur.</p>
<p>3. At mendacia veritatis coloribus et umbris larvata
detegamus. Incassum imprimis, et omnino male,
Constantini monachi testimonium Flaviani verbis
Quesnellus opponi affirmaret, si utriusque loquendi
modus in eumdem prorsus finem tenderet. Constantinus,
ut Quesnellus etiam asseverat, haereticus et
mendacissimus homo, testatus est Eutychen alios
patriarchas, principalium Ecclesiarum metropolitas,
horumque synodos appellasse. Si id dare voluisset
Flavianus ut noster adversarius interpretari conatur,
cum ad S. Leonem rescripsit, <em>quamvis hunc solum
nominet, quia eum solum alloquebatur,</em> jam sequeretur
vel Flavianum in re non dissentiri a Constantini
testimonio, vel quamcumque appellationem ab Eutyche
factam negasse. Primum affirmare Quesnelli
religio non permittit. Nefas enim esset etiam leviter
suspicari Flavianum tantae sanctimoniae episcopum,
qui ob fidei catholicae defensionem martyr occubuit,
<nobr><sub></sub></nobr> Constantino monacho mentienti subscribere voluisse.
Alterum igitur erit concedendum, videlicet, Flavianum
negasse quamcumque appellationem veluti ab
Eutyche factam; non utcumque tamen factam, sed
judicii tempore. Nec enim negavit saltem dissoluto
conventu Eutychen Romanum pontificem Leonem
appellasse, cum jam de hac appellatione ipsius Leonis
litteris certior fieret. Flaviani verba, quaeso, perpendat
Quesnellus, videat an distorta ipsius et lepida
interpretatio ipsis convenire possit. <em>Sed his ita gestis,
litterae nobis datae sunt vestrae sanctitatis . . . . . per quas
edocti sumus quia idem Eutyches libellos direxit vobis
plenos omni fallacia et calliditate, dicens judicii tempore
libellos se dedisse appellationis, et nobis, et hic
convenienti sancto concilio, et appellasse vestram sanctitatem</em> <small>[Note: <nobr><sub></sub></nobr> Flaviani epistola prima, cap. 3.]</small>.
Animadvertat haec verba, et appellasse <em>vestram
sanctitatem.</em> Igitur non alium appellasse scripsit
Eutyches quam S. Leonem. Negat id Flavianus immediate
subjiciendo: Quod nequaquam ab eo factum
<nobr><sub></sub></nobr> est. At quid est quod ab Eutyche factum fuisse negat
Flavianus, nisi quod haereticus archimandrita, judicii
tempore sibi et concilio dedisset appellationis libellos,
provocando ad S. Leonem. Non dicit deinde
appellasse vos, vestrumque concilium: <em>Sed vestram
sanctitatem.</em> Ulterius si haeresiarcha scribendo ad S.
Leonem hunc dumtaxat nominavit, ut etiam Quesnellus
asseverat, nulla prorsus mentione facta aliorum
patriarcharum et synodorum, quid est quod
contra Orientalium consuetudinem id factum fuisse
dicamus; confingendo patriarchas et metropolitas
celeberrimarum dioeceseon, horumque synodos etiam
fuisse appellandos? Si talis conficta consuetudo obtinuisset,
Flavianus quidem, debita servata reverentia
erga totius Ecclesiae caput, irregularem prorsus
vocasset hanc appellationem, atque rescripsisset
ad S. Leonem Orientalis Ecclesiae jura violata et
fracta fuisse, cum hujus appellationis prorsus inscii
essent patriarchae et metropolitae, quorum de similibus
causis judicium pronuntiare intererat. Hocce
<nobr><sub></sub></nobr> autem in hac parte Flaviani silentium subsequentibus
verbis confirmat eumdem Leonem tamquam solum
negotium acturum, et haereticum judicaturum
alloquendo. Sed etiam in hac parte mentitus est,
tamquam <em>per fallaciam mendacii subrepere se sanctis
vestris auribus putans.</em> Si scivisset aut credidisset ad
alios etiam suis epistolis per <em>fallaciam mendacii</em> <strong>348</strong>
subripere tentasse, istis vocibus, <em>sanctis vestris auribus,</em>
has alias, vel aequivalentes, <em>aliorumque episcoporum,</em>
addidisset; immo addere debuisset, ut plenius,
quemadmodum Leo petebat, edoceretur. Scripserat
enim, <em>et ideo quia dilectio tua de tanta causa nos videt
necessario esse sollicitos, quam plenissime et lucide
universa nobis quod ante facere debuit indicare festinet.</em>
<nobr><sub></sub></nobr>  <small>[Note: <nobr><sub></sub></nobr> Leonis epist. 21 ad Flavianum.]</small> Aurea enim sunt haec verba, auctoritatem imperiumque
indicantia. Nam plenissima et lucida omnium
gestarum rerum narratio vel expositio nequaquam
fuisset, si silentio occuluisset, vel Eutychen
contra Orientalis Ecclesiae jura provocasse ad Rom.
sedem; vel non dixisset provocasse ad synodos et
caeteros patriarchas, aut ad ea provocare debuisse.
Igitur ipsi prorsus ignota erat haec nova judiciorum
Ecclesiasticorum forma, de qua noster adversarius
verba facit.</p>
<p>4. Sed forte hujus responsionis vim praesensit
Quesnellus, qui, praecedentia sua dicta confirmaturus,
ait ex Leonis scribendi modo videri <em>Leonem ad se
totam causam pertraxisse, cum de singulis instrui postulat,
et de Flaviani silentio queritur,</em> quemadmodum
innuunt illa verba: <em>Cum studere debuerit primitus
cuncta nobis reserare</em> <small>[Note: <nobr><sub></sub></nobr> Leo Magnus, epist. 20 ad Flavianum, cap. 1
<nobr><sub></sub></nobr> et 2. Videsis quae diximus contra Quesnellianum
systema, cap. 3 harum Exercitationum.]</small>. Sed valde infirmam adversarius
subjicit responsionem contendendo nimirum
id fieri potuisse a quolibet episcoporum, ad cujus
sententiam appellaretur per libellum, etc. Itane PP.
<nobr><sub></sub></nobr> loquendi formulas distorques, Quesnelli, de una ad
aliam rem gradum faciendo? In quo igitur difficultas
versetur inspiciamus. Et primo inquiramus quo jure
quisquam alius episcoporum hujusmodi appellationum
libellos potuisset excipere atque postulare ut
de negotio instrueretur? Si hic sermo esset de arbitrario
judice per compromissum ab ambabus partitibus
ad quaestionem dirimendam assumpto, quilibet
sane episcopus, qui eligeretur, ne de rebus incognitis
judicium pronuntiaret, utique postulare debebat
edoceri. Sed in praesens de quo judice disputatur?
Non de alio quam de eo qui divinis et
ecclesiasticis legibus stabilitus fuit pro dirimendis
fidei controversiis, et pro recognoscendis aliorum
judiciis, an ista videlicet essent conformia regulis
juris, et an judices ordinarii, odio, aut invidia, vel
quacumque alia ducti passione vim oppressionemque
condemnato intulissent. Ea igitur ratione ad se
totam causam traxit Leo Magnus, quia Eutyches non
<nobr><sub></sub></nobr> acquiescendo sententiae latae ab ordinario suo episcopo,
et a Constantinopolitana synodo, superiorem
judicem et ultimum provocare debebat. Idcirco
S. pontifex in sua epistola utitur illis imperativis vocibus,
auctoritate simul et dignitate plenis: <em>Et ideo
fraternitas tua per idoneam maximeque aptam personam
plenissima nobis relatione significet quid contra
antiquam fidem, novitatis emerserit;</em> vel illis aliis:
<em>Quoniam nos, qui sacerdotum Domini matura volumus
esse judicia, nihil possumus incognitis rebus in cujusquam
partis praejudicium definire, priusquam universa
quae gesta sunt veraciter audiamus.</em></p>
<p>5. Et quidem haec et similia alia Leonis verba,
non concilii, sed proprio nomine scripta, talem tantamque
vim et auctoritatem habebant, ut jam Flaviani
animum movissent saltem, si non coegissent,
ut se sisteret coram Leone vel per suos idoneos legatos,
vel per relationem authenticis scriptis factam,
de omnibus gestis rationem redditurum. Sed jam id
praestitisse Flavianum antequam hanc Leonis epistolam
acciperet,
<nobr><sub></sub></nobr> acciperet, in superioribus vidimus. Quare si
omnia simul conferamus, certum argumentum habebimus
ita ad se totam causam traxisse Leonem, ut
nequaquam cuique alii episcopo et judici licuisset
se hisce rebus immisceri, nisi de summi pontificis
sententia. In suam vero auctoritatem Leonem totum
negotium <strong>349</strong> definiendum refudisse, non obscure
ipsemet in laudata epistola indicavit. Nam ad praecludendam
viam omnibus difficultatibus excusationibusque
quae circa contumaciam obstinationemque
archimandritae Eutychis poterant afferri, sibi reservat
rem totam ad examen perducere, ita exigente
Ecclesiae moderatione, et Christianae pacis sollicitudine,
imperialibus etiam litteris ipsi insinuata: <em>Ut</em>
<nobr><sub></sub></nobr> (ait, <em>amputatis dissensionibus, fides catholica inviotata
servetur, et his qui prava defendunt ab errore revocatis,
nostra auctoritate quorum fides probata fuerit muniantur</em> <small>[Note: <nobr><sub></sub></nobr> S. Leo, epist. superius laudata.]</small>.
Tria hic sua auctoritate se facturum esse
Leo spondet: tollere dissensiones ad inviolatam servandam
catholicam fidem; alterum, ab errore revocare
qui prava defendebant; tertium tandem, praesidium
et munimen iis afferre quorum fides esset probata.
Si igitur tria haec, sua, non aliorum, auctoritate
se praestaturum Leo spondet, non est cur ad distortam
interpretationem recurramus, alios hujus causae arbitros
et judices confingentes, et affirmemus Leonem
cum caeteris episcopis et prae caeteris tamquam primatem
judicium ferre debuisse an appellationi locus
daretur. Sed urget adhuc Quesnellus objiciendo illa
S. Leonis verba, epistola ad Flavianum: <em>Quoniam
nos, qui sacerdotum Domini matura esse volumus judicia,
nihil possumus incognitis rebus in cujusquam
partis praejudicium definire, priusquam universa quae
gesta sunt veraciter audiamus.</em> Ex quibus adversarius
<nobr><sub></sub></nobr> noster jucunde et quasi triumphum cantans ita ratiocinatur:
Haec verba sunt hominis non sibi jus
omne ferendae sententiae arrogantis, sed prudentis,
oculati, aequissimique judicis, qui suum causa incognita
temere nolit conferre suffragium. Sed quid solvendis
hujusmodi argumentis ex ipso Leone petitis
tempus terimus? Ait idem Quesnellus: Non
quaerimus in hac praesenti causa an Leo sibi praerogativam
illam vindicarit, sed utrum de facto Eutyches
appellavit, et utrum ad solum Romanum, pontificem <small>[Note: <nobr><sub></sub></nobr> Quesnellus, dissert. laudata, cap. 8, pag.
mihi 297.]</small>.
O lepidum effugium! Causam cadere intelligit,
nihil ei prorsus suffragari cognoscit illas aequivocas
et inusitatas loquendi formulas, <em>non omne jus ferendae
sententiae arrogantis,</em> quae praesumptionem quamdam
praeseferunt, vel illam aliam, <em>conferre suffragium,</em>
quasi ut Leo indicaverit cogere velle et necessarium
fuisse concilium, ut oculati, prudentis aequissimique
judicis partes obiret. Illud enim <em>conferre suffragium</em>
ordinarie habet significare causam in coetu, synodo
<nobr><sub></sub></nobr> atque collegio tractandam. De quibus rebus altum
est apud Leonem silentium, nullumque ex iis quae
scripserat saltem leve indicium apparet.</p>
<p>6. Verum enim vero quia Quesnellus se malam causam
habere cognovit, et ad alia suum ratiocinium convertit,
ut pedetentim ejus vestigia sequamur, quid subjecerit
attendamus. Ait itaque: Quod si Eutyches ad
solum Romanum pontificem appellasset (ut actum
esse ab eo existimavit S. Leo ex callido mendacique
libello), non esset quod miraremur Eutychen Rom.
sedem appellantem a Rom. pontifice ultro esse susceptum,
praecipue cum de Nicaena fide agi videretur,
cui tam Eutyches ipse quam ejus accusator indivulse
profitebatur inhaerere; Romani enim praesidis, tamquam
capitis episcopalis coronae, hae sunt praecipue
partes, ut e prima cathedra tamquam e specula conservationi
canonum invigilet, fideique catholicae custodem
agat.</p>
<p>Pro apostolicae sedis viribus asserendis neminem
honorificentiora scribere potuisse ii affirmarent, qui
<nobr><sub></sub></nobr> ad sequentia Quesnelliana dicta haud attenderent.
Verumtamen cum Quesnellus in subsequenti paragrapho
aut suae dissertationis capite 8, Leoni <em>aurem</em>
accommodandam non esse affirmet nimis splendorem
et suae sedis jura prosequenti, idcirco subdole et
hyperbolice dumtaxat fuisse locutum, satis superque
est exploratum <strong>350</strong> Sic itaque ratiocinatur: Verum
non Eutycheti vaferrimo impostori fidem habeamus;
non Leoni ipsi, sanctissimo licet viro, aurem
accommodemus, sedis videlicet suae splendorem ac
jura prosequenti. Audiamus Flavianum novae Romae
episcopum, Christique martyrem fortissimum, quem
<nobr><sub></sub></nobr> Orientalium de appellationibus animus ac consuetudo,
totaque Eutychis agendi ratio latere non potuerunt.
Censuitne ille concilii sui de Eutyche sententiam
ad Leonem mittendam esse, ut si ab eo
comprobaretur maneret, si reprobaretur evanesceret?
Nihil certe tale apparet in utraque ejus epistola <small>[Note: <nobr><sub></sub></nobr> Vide Quesnelli diss. de Vita et Rebus gestis a
Leone Magno. Quesnellus, dissertatione de Eutychis
<nobr><sub></sub></nobr> appellatione, cap. 9.]</small>.
Haec ergo et id genus alia, quae iisdem aut
saltem aequivalentibus verbis descripsit aliis locis
ostendunt ultra suam fidem Quesnellum exaggerasse
ut sensim de antiquo Ecclesiae regimine judiciorumque
forma et ordine disserendo fabulas et commenta venderet.
Ecquis commentum aut injuriosam fabulam
non redolere credet sanctissimum pontificem Leonem
ultra justitiae et aequitatis leges in Eutychetis causa
nimis sibi esse blanditum, ea jura sibi vindicando
quae eidem non conveniebant? Hic est ille Leo summus
pontifex, quem universa Ecclesia in Chalcedonensi
synodo congregata, tamquam legitimum haeredem
et propugnatorem omnium jurium S. Petri
venerata est, qui doctrinam fidei ad salutem necessariam
<nobr><sub></sub></nobr> illibatam servavit, <em>vocis beati Petri omnibus
constitutus interpres.</em> Hic est magnus ille Leo quo PP.
illi <em>inchoatore bonorum ad utilitatem utentes, Ecclesiae
filiis haereditatem sortemque veritatis ostendere potuerunt,
et existentes in communi corona gaudii, quasi in
imperialibus coenis deliciis spiritualibus epulantes, quas
per tuas litteras Christus praeparaverat invitatis</em> <small>[Note: <nobr><sub></sub></nobr> Chalcedonensium PP. epistola Leonem Magnum,
apud Quesnel., tom. I, pag. 292. Consule Labbeum,
tom. IV Concil.]</small>.
Huic ergo summo pontifici, cui universa Ecclesia
<em>aurem accommodavit,</em> nos aurem non accommodabimus,
ea sola ducti suspicione, quod suae sedis splendorem
et jura prosequeretur, facta injuria sedi Constantinopolitanae
et Orientalium Ecclesiarum juribus et
praerogativis despectis atque abolitis? Solus Quesnellus
ita poterat ratiocinari, indebite deinde exaggerando
Constantinopolitani throni praerogativas et honorem.
Sed quaenam qualesve fuerint sedis hujus
praerogativae et jura inquiramus, ex quo Quesnellus
dicat: Audiamus Flavianum, novae Romae episcopum,
martyremque fortissimum, etc. <em>Novae Romae</em>
<nobr><sub></sub></nobr> utique Constantinopolitana urbs, imperatorum munificentia
et majestate, nomen adepta est, minime
honorem et praerogativas in iis quae pertinent ad religionem.</p>
<p>7. Nec enim illius episcopatus cathedra, vel ab
apostolis et a divo Petro, vel hujus discipulo fundata
fuit, quemadmodum de Antiochena, in qua apostolorum
princeps primus sedit; Alexandrina, in qua illius
discipulus Marcus constitutus est episcopus; et
Romana, quam usque ad martyrium, ipse Petrus sibi
servavit. Has enim Ecclesias apostolicas dictas fuisse,
patriarchatus honorem et praerogativas ab exordiis
suarum fundationum obtinuisse, servata ea graduum
distinctione quam sanctus Leo aliique PP. tradiderunt,
constat etiam ex canonibus Nicaenis. At Constantinopolitanus
episcopus, et patriarchatus honore
et praerogativis non fruebatur in suis exordiis, nec
Nicaeni concilii aevo. Illudque patriarchatus nomen
dumtaxat obtinuit post annum Domini quingentesimum
<nobr><sub></sub></nobr> imperatoris Justiniani opera, et Romanorum
pontificum permissione accedente.</p>
<p>8. Nec Quesnellum juvat provocare ad quintum canonem
concilii Constantinopolitani primi, sub Theodosio
seniore coacti, vel ad vigesimum octavum synodi Chalcedonensis,
in quibus primatus honor post Romanum
pontificem Constantinopolitano episcopo asseritur <small>[Note: <nobr><sub></sub></nobr> Tom. III Concil., et tom. IV.]</small>.
Nam, ut <strong>351</strong> vidimus in praecedenti cap., canon ille
Constantinopolitani concilii nullum prorsus robur obtinuit,
vel quoad primatus nomen, vel quoad praerogativas
et potestatem in ordinandis metropolitanis
episcopis provinciarum Ponticae, Asianae et Thraciae.
Nec quidquam conficit quod Chalcedonenses Patres
<nobr><sub></sub></nobr> illum canonem renovare et confirmare tentaverint.
Sibi imprimis PP. Chalcedonenses blandiebantur
quod S. pontifex regiae urbis episcopo novos titulos
et praerogativas lubenti animo communicare vellet,
hujus videlicet gloriam augendo, si antiquae Romae
privilegia impertiri non dedignaretur. Et quidem ea
ratione ducebantur, videlicet Constantinopolitanam
episcoporum sedem esse alteram velut partem vetustae
Romae, ideoque supra caeteras Ecclesias Orientis
erigi oportere. Quin deinde injuriam aliquam et vim
paterentur Alexandriae et Antiochiae patriarchae, qui
illum Constantinopolitanum episcopatum tamquam
veluti membrum et partem episcopatus antiquae Romae
habere consueverunt. Deinde animadvertebant
Nicaenos canones huic sanctioni repugnare; et propterea
non posse <em>novae Romae</em> episcopum pacifice iis
frui privilegiis et praerogativis, de quibus agebatur,
sine expresso apostolicae sedis decreto, et peremptorio
judicio, quo perpetuo omnia dissidia et contentiones,
praecipue Ephesiorum, abolerentur. Idcirco
<nobr><sub></sub></nobr> totum illud concilium, cum universo Orientalium
coetu coram Leone humillime per epistolas sistere
definierunt. Neque illius generalis concilii PP. S.
Leonem alloquentes ullam ex iis phrasibus usurparunt
quas adoptavit Quesnellus ad gloriam novae
Romae exaggerandam, et ad illius Ecclesiae jura magnificanda.
Petierunt quidem confirmationem omnium
gestorum, et praecipue laudati quinti canonis Constantinopolitani,
et dixerunt <em>confidentes quia, lucente
apud vos apostolico radio, usque ad Constantinopolitanorum
Ecclesiam consuete gubernando: illum spargentes,
hunc saepius expanditis, eo quod absque invidia
consueveritis vestrorum bonorum participatione ditare
domesticos.</em> Consuevit ergo ex hac PP. loquendi formula,
usque ad illa tempora Romanus pontifex apostolicum
radium ad Constantinopolitanorum Ecclesiam
extendere, hanc gubernando, quemadmodum
saepissime in rebus arduis dissidiorumque causis
factum fuerat. Idcirco arbitrabantur velle et posse
<nobr><sub></sub></nobr> bonorum, id est privilegiorum, participatione <em>ditare
domesticos.</em> Subdunt deinde huic sanctioni vehementer
restitisse pontificios legatos, eamdem in irritum
mittere conatos: <em>volentes et hoc bonum a vestra providentia
inchoari, ut sicut fidei, sic bonae ordinationis
vobis deputetur effectus.</em> Quid igitur? Non in Romanum
concilium, non in se ipsos Chalcedonenses PP.,
sed in Leonem catholicae fidei victoriam refundunt,
a quo pariter sperabant se fore consecuturos aliam
illam ecclesiastici regiminis ordinationem, ob quam
enixe eum exorabant. <em>Rogamus</em> (inter caetera subdunt)
<em>igitur, et tuis decretis nostrum honora judicium,
et sicut nos capiti in bonis adjecimus consonantiam, sic
et summitas tua filiis quod decet adimpleat</em> <small>[Note: <nobr><sub></sub></nobr> Epist. PP. Chalcedonensium, apud Quesnellum,
tom. I pag. 294, et tom. IV Conciliorum Labbei.]</small>.</p>
<p>9. Jam vero ad cognoscendum an Quesnelli causa
ratiocinandique modus specie saltem stare possit,
quin funditus ruat, liceat mihi ex praecedentibus ita
disserere. Flavianus <em>novae Romae</em> episcopus, Christi
martyr fortissimus, de Orientalium appellationibus,
de synodorum provincialium judiciis potuitne aliter
<nobr><sub></sub></nobr> sentire quam senserunt omnium Ecclesiarum Orientis
Patres in generali synodo congregati? Mea quidem
sententia est et cujusque cordati hominis, qui
nodum in scirpo non quaerat, et nimia rixandi libidine
ductus larvatas nugas pro rebus veris vendere
non satagat, esse debet, non potuisse aliter Flavianum
de his omnibus rebus sentire, praeter id quod
Patres illi Chalcedonenses in tam celebri conventu
<strong>352</strong> coacti confessi sunt: videlicet, Constantinopolitanum
episcopum, praecipue inter Orientales apostolicae
sedi fuisse subjectum, atque potissimum in
causis quibuscumque hujus judicium moderationemve
exquisivisse, exspectasse et obtinuisse. Quare
pro certo tenendum est talem tantumque episcopum
<nobr><sub></sub></nobr> Flavianum, sanctitate et maximis meritis ornatum,
Leoni summo pontifici, nullo praecedenti habito impulsu,
totam Eutychis causam aperuisse, ad eumdemque
omnia synodalia Acta misisse, debitam subjectionem
exercendo, ut lata in haereticum sententia,
<em>si comprobaretur, maneret; si reprobaretur, evanesceret.</em>
Id jam colligi ex utraque illa Flaviani epistola
quibus dumtaxat Quesnellus insistit, nos in duobus
praecedentibus capitibus probavimus. Atque cum in
praesens nos pudeat jam dicta iterum referre, et
quasi sensim extra appellationum jura ad vagandum
duci; ideo illa praetermittenda esse duximus, ad alia
gravissima momenta nostram orationem convertendo.</p>
<p>10. Atque ut de Constantinopolitanae Ecclesiae
illius aevi juribus disseramus, nobis persuasum esse
debet Flavianum non meliorem et sincerum habuisse
suae agendae causae interpretem quam Anatolium,
qui post illius necem ad eamdem sedem fuit assumptus,
Fateor et ego hunc pari sanctitate, moribus,
virtutibusque, ac erat Flavianus, non fuisse donatum.
<nobr><sub></sub></nobr> Tamen nemo ibit inficias nimio ambitu laborasse
pro suae Ecclesiae juribus, praerogativis ampliandis
augendisque, minime ea mederatione servata
quae necessaria erat, ne aliena sibi per praesumptionem
et arrogantiam usurparet. Quatem autem subjectionem
erga Romanam sedem servaverit, indicat
ipsemet in sua epistola ad Magnum Leonem post
Chalcedonense concilium scripta, Conqueritur imprimis
de <em>Dioscoro Alexandrino,</em> quem synodus <em>auctorem</em>
invenit tantae tempestatis excitatae <em>contra
communem pacem. Oportebat</em> (subjicit) <em>scelestum illum
de medio tolli, qui universum orbem procellis ac tempestatibus
impleverat.</em> Dioscorus porro non tantum fidei
rebus adversabatur, sed etiam strenue se opponebat
ambitui Constantinopolitanorum episcoporum,
sibi vindicando primatus jura in eam Ecclesiam quae
secunda habebatur juxta Nicaena statuta. Hinc ergo ab
Anatolio enarratis iis quae in concilio illo circa catholicam
fidem communi PP. consensione stabilita fuerant,
<nobr><sub></sub></nobr> ita de Constantinopolitanae sedis honore et praerogativis
firmandis et decernendis suum sermonem orditur.
<em>Quoniam vero alias propositiones nos expedire oportuit,
ut tanta synodus abunde praestare videatur quae indigent,
tum correctione, tum confirmatione, cum in canonicis,
tum in aliis ecclesiasticis capitibus, curae fuit
iis qui universa regunt, et magnificentissimis et gloriosissimis
principibus, atque illustri ac celebri senatui,
et clero universo, et populo, ut aliquod honoris incrementum
sentiret sedes sanctissima quae est in hac regia
urbe Constantinopolitana</em> <small>[Note: <nobr><sub></sub></nobr> Hanc Anatolii epistolam offendimus in Graeco
<nobr><sub></sub></nobr> Vat. cod. septingentorum annorum; hactenus tamen
a doctis viris desideratam, eamque variis notis adornatam
in altero tomo exhibebimus.]</small>. . . . . Ut autem facilius
hocce honoris incrementum eidem concederetur,
provocavit ad illum canonem Constantinopolitani
concilii primi sub Theodosio imperatore: in mentem
quoque Romani pontificis revocavit nomen Magni
Nectarii, Timothei Alexandrini, aliorumque, qui in
ea synodo suffragati fuerunt: protestatur idem Anatolius
eam causam in concilio fuisse pertractatam a
PP., ea ducti fiducia, ut a Romano pontifice approbaretur:
<em>Confidentes fore ut ratum habeat honorem
</em><nobr><sub></sub></nobr> <em>sedis Constantinopolitanae, ut pote quae jam ante apostolici
vestri throni curam et concordiam habet, et per
omnia communem opem quibuscumque rebus indigebat
communicavit.</em> In inferioribus vero, de praecipua cura
quam Rom. sedes erga Constantinopolitanam Ecclesiam
exercuit agens, inter alia multa quae ipse
episcopus Anatolius Leoni censuit suggerendum,
ut hujus animus lubenter moveretur <strong>353</strong> ad confirmandum
ratumque habendum canonem illum, ad
honorem et praerogativas suae sedis pertinentem,
haec habet, quae, dubio procul, illorum temporum
doctrinam circa Ecclesiarum Orientis regimen perspicue
patefaciunt; quaeque, ut ita dicam, apprime
opponuntur novis doctrinis, et Quesnellianas
<nobr><sub></sub></nobr> fallacias prorsus evertunt. <em>Et nos</em> (ait) <em>quidquid
approbationis et stabilitatis consequi possumus, ut et
hoc a vobis, sanctissimi, fiat obsecramus.</em> Animadvertat,
quaeso, lector, ad alia quae immediate sequuntur.
<em>Nam sedes Constantinopolitana patrem habet apostolicum
vestrum thronum, praecipuo quodam modo
vobiscum se conjungens, ut ob vestram curam erga
ipsam omnibus persuasum sit vos antea sincere meditatos
esse, et etiam nunc de ea eamdem mentem ac curam sine
intermissione habere, et ecclesiastico statui utilia omnino
fore, ut dignemini scripto confirmare quae consecuta
sunt in sanctissima atque oecumenica synodo, et
ipsam jam dictam constitutionem de sede Constantinopolitana
ad vestram sanctitatem mittere curavimus, ut
cognoscere possitis votis vestris omnia divinitus fuisse
disposita.</em> Tandem supplex S. Leonem exorat, ut singulis
propositionibus congruam faciat responsionem
misso hac de causa Luciano episcopo tamquam legato,
qui omnia exponeret, et famulatum serviendo
exhiberet, qui erat vir perfectus, et ipsis imperatoribus
<nobr><sub></sub></nobr> antea charus, quem prius Leo ipse ad synodum
miserat. <em>Obsecramusque ut congruentem responsionem
unaquaeque propositio accipiat, cum vobis omnia Deo
dilectissimus episcopus Lucianus exponat, qui et ipse
praesens sanctae synodo, et prudenter quae poterat proferens
pro studio nostrae fidei, electus est a nobis ut
famulatui erga vos feliciter inserviret, vir perfectus existens,
et augustissimis et Christianissimis nostris imperatoribus
jam antea charus, quem vestra bonitate
fruentem gaudentemque ad nos mittere dignati estis.</em></p>
<p>11. Et ne quis dubitare possit haec omnia novam
Quesnelli doctrinam fallaciamque haud evertere, animadvertat,
quaeso, cur quove sensu haec simul stare
queant? Negat Quesnellus Flavianum misisse ad S.
Leonem sui concilii contra Eutychen sententiam,
ut <em>comprobaretur;</em> aut <em>evanesceret,</em> si <em>reprobaretur:</em>
negat misisse ad eum Actorum seriem, ut necessariae
relationis debitum persolveret; contendit decretoriam
fuisse concilii Constantinopolitani sententiam,
<nobr><sub></sub></nobr> cui Flavianus praefuerat, nec operosa inquisitione
opus fuisse. Affirmat quoque Eutychen versipellem
ad alias sedes, praesertimque Romanam, brevi mendaces
querelas relaturum, pontificumque aures occuparet <small>[Note: <nobr><sub></sub></nobr> Quesnellus, ut supra, pag. mihi 298.]</small>.
Ac praeterea cum rumor disseminaretur
imperatorem de cogenda universali synodo cogitare,
in qua totum <em>negotium</em> ad examen revocaretur,
aequum erat ut Flavianus primariam sedem et
hujus concilii PP. certiores faceret, et Constantinopolitana
Acta Romano pontifice curante caeteris etiam
<em>Occidentalis tractus episcopis innotescerent.</em> At dum
talia negat, et jam recensita affirmat, prorsus labaret
corrueretque illud Chalcedonensium PP. testimonium,
quo fassi sunt apostolicae sedis radium usque
ad Constantinopolitanam Ecclesiam consuete gubernando,
saepius sparsum et extensum fuisse, et tamquam
domesticos bonorum participatione Constantinopolitanos
ditare consuevisse. Secundo minime staret
Chalcedonenses PP. Romanum rogasse pontificem
ut suis decretis eorum honoraret judicium <small>[Note: <nobr><sub></sub></nobr> Chalcedonensium PP. epistola ad S. Leonem
<nobr><sub></sub></nobr> Magnum.]</small>. Nam
<nobr><sub></sub></nobr> si jam, ut Quesnellus vult, alicujus metropolitani
concilii Acta Romani pontificis confirmatione non
indigent, multo minus ejusmodi confirmatione indiguissent
generalis synodi gesta, utpote totius Ecclesiae
auctoritate sancita. Tertio commentum redoleret
quod ad dissensiones tollendas, quae ob ingeniorum
mobilitatem temporumque circumstantias in Constantinopolitana
<strong>354</strong> Ecclesia antea exortae erant,
vel ob Ephesiorum tumultum, vel ob metropolitanorum
trium illarum provinciarum, Asianae videlicet,
Ponticae et Thraciae ordinationes, Romani pontifices
omne jus auctoritatemque exercuissent, ut Constantinopolitani
praesules specialiter fierent participes
privilegiorum sedis apostolicae, quos tamquam filios
patri subjectos respicientes, summo studio complectebantur,
<nobr><sub></sub></nobr> etiam in iis quae ad ecclesiastici regiminis
administrationem pertinebant. Quarto tandem qua
ratione Anatolius fateri potuisset Constantinopolitanam
Ecclesiam non generali quadam solum oeconomia
Romanae Ecclesiae fuisse addictam, <em>sed praecipuo
quodam modo</em> eidem conjungi ob Romanorum pontificum
curam erga ipsam, quamque praeteritis temporibus
sine intermissione exercuerunt, <em>ecclesiastico
statui utilia omnia disponentes?</em> Quatuor haec, inquam,
quae nostro cerebro non confinximus, sed ex genuinis
hausimus fontibus, quomodo possent cum illis supposititiis
juribus et privilegiis cohaerere, quorum
vindicem Quesnellus contendit fuisse Flavianum, ne
Eutychis causa deferretur, recognosceretur judicareturque
a Romano pontifice?</p>
<p>12. Neque obstat quod Flavianus nisus fuerit persuadere
Rom. pontifici Eutychen secundum canonum
regulas jam fuisse judicatum, novumque rerum examen
judiciumque, ad quod cognita Eutychis appellatione
se accingebat, esse superfluum, ut affirmat ipse
<nobr><sub></sub></nobr> Quesnellus. Nam imprimis Flavianus S. Leonis examen
judiciumque esse superfluum nullibi indicavit.
Immo hoc exquisivit, arbitratus dumtaxat generale
concilium fore superfluum, ne dissidia et contentiones
partium succrescerent. Petiit quoque ut pontificiis
scriptis lata in Eutychen sententia confirmaretur,
sine qua confirmatione certe Orientalium episcoporum
judicium nullum habuisset effectum, ipso Eutyche
reclamante, et interpositis ea de re in publicis
Constantinopolitanae urbis locis contestatoriis libellis,
quibus protestabatur per injuriam et adversariorum
malitiam, vel invidiam, communione et monasterii
praefectura fuisse privatum. Quare minime est
audiendus Quesnellus, qui, ut praesidium aliquod suae
perditae causae pararet, ad distortas quasdam interpretationes
habuit recursum, fidenter et quasi ludendo,
Flaviani verba ita interpretando: Flavianus
postulat Leonis non judicium, sed solatium; non
sententiam, sed litteras; defensionem, non confirmationem;
<nobr><sub></sub></nobr> propria scripta, non synodalia decreta, quia,
intorto semel in Eutychen anathemate per episcopale
judicium, finita causa erat, nisi universale concilium
hujus cognitionem ad se vellet pertrahere, vel ad Occidentale
ultro deferretur: quod removendum in hac
occasione rectissime censebat Constantinopolitanus
antistes; ne ubique (inquit) <em>sanctissimae turbarentur
Ecclesiae</em> propter unius inquieti ac seditiosi monachi
errorem ac malitiam. Non ergo audiendus est. Siquidem
in appendice suae epistolae, prout haec circumfertur,
Flavianus postulat ut Rom. pontifex propriam
faciat communem fidei causam; simulque rogat
eum decernere in damnationem adversus <em>eum
regulariter factam, et per propria scripta dignare.</em> An
haec quae postulat Flavianus sine gestorum praecedentium
examine, et incognita Eutychis mala fide
atque nequitia, Romanus pontifex agere potuisset?
An decrevisset damnationem in Eutychen regulariter
esse factam, quin judicis partes assumeret, et cognosceret
authentica synodalia Acta praecedentis latae
<nobr><sub></sub></nobr> sententiae, posthabitis atque neglectis rei condemnati
defensionibus? Quid plura? sine praecedenti harum
omnium rerum examine, scripto, non verbis tantum,
potuisset ordinario judici afferre solatium, decernendo
jam in habita inquisitione canonicas leges adimpletas
fuisse, Flavianumque ipsum justitiae apices
servasse declarare, quin ratum et firmum haberet
quidquid contra Eutychen pronuntiatum fuerat? si
haec loquendi formulae non innuunt Flavianum postulasse
a Leone <em>examen, judicium, decretum,</em> haud
scio quasnam magis proprias magisque aptas voces
excogitare debuisset ut firmior <strong>355</strong> maneret lata
sententia. Et certe magnum solatium est, magnamque
defensionem inferiores judices habent, cum eorum
judicia ad superiora tribunalia deferuntur, atque
<nobr><sub></sub></nobr> ab horum judicibus approbantur. Unde non mirum
est quod Flavianus maxime animo perturbatus, et
injuria quidem, per Eutychianas turbas, fateatur
Rom. pontificis judicium sibi allaturum solatium et
defensionem. Neque necessarium erat synodale decretum,
cum R. P. ex propriis scriptis haec omnia
praestare potuisset, et propterea haec sola sibi posse
sufficere Flavianus asseveravit.</p>
<p>13. Sed jam Quesnello dolet versionem prioris
epistolae Flaviani ad S. Leonem parum accuratam
videri: Quam (ait) si ad Graecum textum, qui
temporum injuria excidit, emendare licuisset, aliquid
forte clarius invenissemus, quod opinioni nostrae
suffragaretur. Non obstante consueta hac cantilena,
de falsatis antiquis codicibus, et de versionibus male
digestis, jam ex antiquioribus haereticis mutuata,
hisce verbis caput illud suae dissertationis fidenter
claudit: Ex hac tamen versione, quamvis ab Occidentali
et Romano forte viro facta, lectori sincero
nec nodum in scirpo quaerenti ad eruendam veritatem
<nobr><sub></sub></nobr> satis superque lucis apparet. Sed lepida fabulatio.
Post omnem adhibitam ratiocinandi artem in
interpretandis distorquendisque Flaviani dictis, quae
paulo ante tamquam sole clariora exaggeravit, ecce
jam intelligens apud doctos viros suam causam cadere
posse, effugium simul atque praesidium sibi
comparandum censuit, illius epistolae vetustum interpretem
taxando et objurgando. Nihil tamen clarius,
si illius epistolae Graecus textus exstaret, invenisset
Quesnellus, quae suis studiis indulgeret, cum jam
Chalcedonensium PP. et Anatolii agendi ratio loquendique
modus illorum temporum doctrinam,
ecclesiasticarum rerum administrationem quam Orientales
servaverunt patefaciant. Nos hic interim lectorem
admonendum censuimus laudatam Anatolii epistolam
hactenus ab eruditis fuisse desideratam. Nos
enim omnium primi anno D. 1738 ex Vaticanis Graecis
manuscriptis codicibus eruimus, et exscripsimus;
quam deinde summa qua pollet eruditione et benignitate
<nobr><sub></sub></nobr> Latinam reddidit clarissimus dominus Franciscus
Mariani, Vaticanae bibliothecae scriptor, Graecarum
litterarum interpres; eamque integram Graece et
Latine. Deo opitulante, publicis typis adornabimus.</p>
<p>14. Quia vero multis modis secum meditatus fuerat
Quesnellus ea omnia in medium proferre quae
suis falsis opinionibus aliquo modo patrocinari posse
arbitrabatur, hinc ortum est quod, suppresso nomine,
cujusdam eximiae eruditionis viri opinionem
recenseat, qui scripsit: Lectis scilicet Constantinopolitanae
synodi gestis adversus Eutychen, omnia
sic a S. Leone fuisse probata et confirmata, ut ab
indicenda synodo generali abstineri debere censuerit,
tam Flavianus quam S. Leo. Haec loquendi phrasis,
Quesnello cum displiceret, subjunxit: Pace optimi
viri dixerim, longissime a vero abest. Et, arrepta
occasione, leniter describit S. Leonem contra
Flavianum iratum, propterea quod Eutychen severiori
sententia, ut putabat, perculerat, qui statutis
Nicaenae synodi inhaerere videbatur. At Leonis iracundia
<nobr><sub></sub></nobr> dicat, amabo, Quesnellus unde trahebat originem <small>[Note: <nobr><sub></sub></nobr> Epist. 20 S. Leonis ad Flavianum, cap. 1.]</small>,
nisi ex eo quod ad pontificias manus
nondum pervenerant, sicuti oportebat, et Flaviani
litterae, et synodalia gesta, quemadmodum ecclesiasticae
administrationis vel moderationis ordo, ut
ait ipse S. Leo, exigebat, ut ipsi luculentius observavimus;
de qua re iterum agere supervacaneum
modo est. Sed adhuc addidit Quesnellus: De confirmatione
igitur gestorum a se habitorum adversus
Eutychen, ne per somnium quidem cogitabat Flavianus.
Itane? et praecedentes illae voces, et Flaviani
phrases, quas superius annotavimus, innuunt forte
Flavianum non cogitasse per somnium de gestorum
confirmatione, quam expresse postulabat? Egregie
lectori <strong>356</strong> imponere studuit; sed veritas mendacia
fugat et evertit. Hinc vero si consuetam scribendi
<nobr><sub></sub></nobr> methodum prosequi vellemus, pedetentim omnia
annotando quae Quesnellus scripsit ad Eutychis appellationem
abolendam, jam extra scenam vagari
cogeremur. Alia et alia enim, quae sibi favere adversarius
credidit, in sua miscuit dissertatione, quae vix
ad praesentem pertinent quaestionem. Veluti illa de
cogenda vel non cogenda generali synodo; quam
auctoritatem non ab apostolica divi Petri sede pendere,
sed ab imperatore, et ab omnium episcoporum
consensu, quem prius exquirendum esse confingit.
Vel illa alia de Actis synodorum Orientalium confectis
a provinciarum metropolitis, vel dioecesanis, quae
non transmittebantur in Occidentem examinanda,
sed tunc tantummodo esse illuc transmissa, cum vel
particularis controversia aut accusatio in publicam
fidei causam evaserat; vel cum quis in synodo damnatus
ad caeteros episcopos provocabat; vel cum, haereticis
imperatoris gratia abutentibus, primariae sedis
episcopum, qui apud principem ageret, conveniri,
ejusque sollicitudinem adversus pervicacium haereticorum
<nobr><sub></sub></nobr> malas artes arcendi parerat. Cujus rei aliqua
sibi suppeditata esse testimonia credit ex concilii
Chalcedonensis Actis. Quare cum Christiano Lupo
congressionem instituendo ait: Quis credat Romam
esse directa Acta synodorum Antiochenae, et Berytensis,
non multo ante Constantinopolitanam habitarum
in causa Ibae? Quis alterius Antiochenae, in
causa Athanasii Parrensis? Quis sexcentarum aliarum
gesta ad Occidentales partes delata ad illud usque
tempus dixerit? At potius contra morem egisset
Flavianus, si de illis mittendis cogitasset, antequam
Eutychis pervicacia, contestariorum libellorum publicatio,
litterae ad Leonem missae, imperatoriae
potestatis metus, concilii a Theodosio convocandi
rumor, vel indictio, et alia hujusmodi necessitatem
Flaviano imposuissent primariam sedem de causa
jam communi facta instruendi. Haec sunt quae ut
fucum faceret Quesnellus, digessit in causa appellationis
ad apostolicam sedem habitae. Quorum alia
<nobr><sub></sub></nobr> cum ad subsequentem concilii generalis indictionem
convocationemque pertineant; alia vero ad causas
cum in Ephesina tum Chalcedonensi oecumenicis
synodis pertractatas et definitas referri debeant;
alia denique quae ad Eutychis et Flaviani negotium
spectant, cum a nobis abunde discussa et enucleata
fuerint, idcirco ne historicarum rerum filum abrumpamus,
alibi de iisdem opportunius verba facere
differimus. Interim autem speciatim de Eutychiano
appellationis libello quem e Leoninarum Operum
collectione eliminandum censuit Quesnellus, sermonem
peculiariter aggredimur.</p>
<br> <h4><center>CAPUT VI.
<em>De Eutychis epistola, et libellis ad S. Leonem Magnum
scriptis. Christiani Lupi de iisdem sententia a Quesnelli
notis criticis vindicatur; et postremo hujus
agendi scribendive rationem nonnisi fallacias et nugas
praeseferre ostenditur.</em> </center></h4>
<p><nobr><sub></sub></nobr> 1. Scriptorem de ecclesiasticis rebus Quesnello
audaciorem nullum esse aeque opinor, neque cui
magis animo desiderium insederit Christiani regiminis
formam et ordinem pervertendi. Id hactenus passim
in nostris Exercitationibus, et potissimum in
praecedentibus hujus Eutychianae historiae capitibus,
abunde demonstratum fuisse ii judicabunt qui nullo
partium studio adducti easdem lustrare non contempserunt.
Interim autem postquam duo integra de
Eutychis ad apostolicam sedem appellatione <strong>357</strong>
capita scripsimus, tertium adhuc superaddendum
esse existimavimus, in quo Quesnello objiciantur
ejusdem Eutychetis epistola, fidei professio, et libelli
quos in suae causae munimen atque praesidium ad
summum pontificem magnum Leonem direxit, quae
monumenta omnia comprimere, et violenta interpretatione
<nobr><sub></sub></nobr> explicare, noster adversarius multis modis
conatus est. Quod ut facilius praestare posset, quatuor
libellorum genera distinguenda esse sibi persuadet,
quos libellos Eutyches a suo episcopo damnatus
vel obtulit, vel obtulisse se mentitus est.
Primus fuit appellationis libellus de quo diximus.
Secundus contestatorius, de quo S. Leo epistola 20
ad Flavianum, cap. 1, scilicet, post appellationem
interpositam litterae dandae sunt ab eo a quo appellatum
est ad eum qui de appellatione cogniturus est,
quas litteras dimissorias sive apostolicas vocant . . . . . .
Si autem non accipiat, contestetur, etc. <em>Tertius
libellus fuit querimoniae; ad sedem enim apostolicam
per libellos doloris sui querimoniam misit,</em> inquit Leo
noster epistola 21 ad Theodosium Augustum. Libellus
porro querelae, subjicit idem Quesnellus, seu
querimoniae, recte et proprie oblatus dicitur a presbytero
adversus episcopum, seu patrem suum. Ad
quam conjecturam confirmandam jurisconsultorum
illud axioma exscribit: <em>De paternis injuriis conquerentem
</em><nobr><sub></sub></nobr> <em>filium audiri justum est et usitatum, cum ipsum
accusantem vix quisquam ferat.</em> Quartum libellum,
supplicem videlicet, obtulit Eutyches adversus Flaviani
sententiam. Immo plures, quos videre est act.
1 Chalcedonensis concilii <small>[Note: <nobr><sub></sub></nobr> Quesnellus, diss. 7, num. 15, tom. II Operum
S. Leonis, pag. mihi 300.]</small>.</p>
<p>2. Hac itaque libellorum distinctione praemissa, sic
praeterea ratiocinatur Quesnellus: Quatuor hujusmodi
libelli imprimis distinguendi sunt, ne cujusque
vis et energia alteri tribuatur, unde et totum hoc
negotium consequenter obscuretur. Fuit igitur primus
libellus appellationis ad concilium; secundus
contestatorius ad CP. populum; tertius querimonialis
seu querelae ad S. Leonem; quartus libellus supplex
ad imperatorem. Primus commentitius erat,
nec revera datus; alii tres revera oblati. Quorum
omnium libellorum mentionem fecit S. Flavianus in
epist. 1 ad sanctum Leonem. Hisce autem verbis suam
clausit Quesnellus dissertationem. Si ergo staret lepida
haec aeque ingeniosa libellorum distinctio ab
<nobr><sub></sub></nobr> adversario nostro excogitata, jam ex parte prorsus
caderent quae hactenus de Eutychetis appellatione
conscripsimus. Solam apud apostolicam sedem
<em>querimoniam</em> Eutychen fecisse, non <em>appellationem</em>
diceremus. Verum adversarium rogo undenam illam
distinctionem hauserit, ne commentitiam et ad fucum
faciendum excogitatam fuisse arbitremur? In
codicibus plane, et legum digestis non offendimus
quatuor illa libellorum genera esse distincta, ut
unus dumtaxat totam illam vim et energiam habere
non possit. Immo <em>Contestatorius,</em> quem jurisperiti
<em>evocatorium</em> appellant, <em>appellationem, querimoniam,</em>
et <em>supplicationem</em> continere ii nobiscum affirmabunt,
qui, a praecedenti Quesnellianarum nugarum apparatu
minime decepti, rerum veritatem scrutari non
gravabuntur. Narrat imprimis Socrates quemadmodum
in Tyrii synodo, Meletianorum factione agente,
una cum Eusebianis, nullo naturali vel ecclesiastico
ordine servato, tamquam multorum facinorum reus
<nobr><sub></sub></nobr> damnatus fuerit magnus Athanasius. Hinc Athanasius
et episcopi Aegyptii <em>contestatorio libello,</em> qui hodie
(ut cl. Petrus de Marca <small>[Note: <nobr><sub></sub></nobr> Petrus de Marca, lib. IV de Concordia sacerdotii,
cap. 2, num. 6.]</small> annotavit in foro <em>evocatorius</em>
diceretur, a Dionysio comite, qui a Constantino
ad synodum missus fuerat ut esset gerendarum
rerum <em>animadversor,</em> et <em>custos conservandae
aequabilitatis,</em> postulant ne calumniis consarcinatis det
locum, ne per insidias et falsa crimina hostium qui
in illo concilio judices sedebant injuriam paterentur.
Verba libelli Dionysio oblati haec sunt <small>[Note: <nobr><sub></sub></nobr> Epistola Constantini, apud Baronium, anno
<nobr><sub></sub></nobr> 334. § 2.]</small>: <em>Cum multarum
videremus</em> <strong>358</strong> <em>calumniarum consarcinationem,
ex consarcinationibus insidias Eusebii, Narcisi, Flacilli,
Theognii, Maris, Theodori, et Patrophyli adversum
</em><nobr><sub></sub></nobr> <em>nos, quos quia principio detrectantes rejicere non
licuit, necessario ad protestationem devenimus, praesertim
cum animadvertamus multa, ad gratiam Meletianorum,
multa rursus ad insidias catholicae Ecclesiae
sub nostris criminibus agitari, necessario ob id quoque
hunc libellum tibi porrigimus cum multis obsecrationibus,
ut, Dei metu in animo servato, qui imperium augustissimi
et pientissimi imperatoris Constantini tuetur,
cognitionem causarum nostrarum imperatori reserves.
Aequum est enim, te ab imperatore missum negotium
hoc integrum retinere</em> <small>[Note: <nobr><sub></sub></nobr> Tom. II Concil. generalium, p. 730; et apud
cl. Petrum de Marca, ubi supra.]</small>. Nemo est qui negare audeat
hocce contestatorium libellum in se continere
omnem vim et energiam quam in quatuor libellorum
generibus sparsam atque divisam esse Quesnellus
comminiscitur. An non in eo conqueruntur Athanasius
et episcopi Aegyptii falsitatibus et criminum
consarcinatione ab hostium calumniis esse appetitos,
ob insidias Eusebii, Narcisi et aliorum? Nonne testati
sunt solemni protestatione in ea synodo catholicae
Ecclesiae insidias fuisse molitas, sub praetextu falsorum
<nobr><sub></sub></nobr> criminum ipsis objectorum, de quibus inquisitionem
facere confingebant? Nonne tandem obsecrationibus
petebant ut, Dei <em>metu servato, causarum
cognitio</em> imperatori Constantino reservata esset? Agebatur
enim de criminibus falsis, quae si vera fuissent,
jam et civilem rerum administrationem, et imperiale
regimen, offendissent. Et propterea nihil
mirum si in iis tantarum angustiarum circumstantiis
provocabant ad imperatorem ut novi judices constituerentur,
qui, neque odio, malitia improbitatibusque
adducti, eorum causam examinandam assumerent.
Non est igitur verum quatuor libellorum genera in
similibus causis esse distinguenda, ne cujusque vis
et energia alteri tribuatur, unde et totum negotium
obscuretur. Perspicue enim appellationis negotium
ex unico tantum libelli genere innotescit, si illud in
se habeat quidquid necessarium est ad veram appellationem
constituendam et obtinendam.</p>
<p>3. Et quidem hujus generis esse libellos et epistolam
<nobr><sub></sub></nobr> quibus Eutyches ad S. Leonem provocavit, quae
statim dicturi sumus patefacient. Tria enim capita
epistola illa seu libellus in se continet. Alterum duo
querimoniarum habet genera. Primum, quod ab Eusebio
Dorylaei sibi infenso fuerit de laesa fide accusatus;
secundum, quod Constantinopolitanae synodi
Acta injuria contra eum fuerint exarata. Unde, S.
pontificis testimonio invocato supra sensum suarum
propositionum atque verborum, subjicit: <em>Sed pessimus
diabolus fascinavit tale studium nostrum et propositum,
a quibus vires ejus destrui oportuit. His simulans
omnem domesticam sibi vim, contra me movit Eusebium
episcopum oppidi Dorylaeensis libellum dantem
sancto episcopo Constantinopolitanae Ecclesiae Flaviano,
et, quibusdam aliis inventis in eadem urbe . . . . . . . , haereticum
me compellavit, non veritate ad accusationem
motus.</em> Postmodum pari ratione conqueritur quod,
Constantinopolitanis PP. exhibita sua fidei professione,
libello scripto exarata, atque propria subscriptione
signata, Flavianus neque libellum susceperit, <em>neque
</em><nobr><sub></sub></nobr> <em>ut legeretur jussit.</em> Addidit praeterea se in ea synodo
dixisse atque rogasse exspectandum esse apostolicae
sedis judicium: <em>Rogabam ut innotescerent ista sanctitati
vestrae, et quod vobis videretur judicaretis, profitens
omnibus modis secuturum quae probassetis.</em> De qua
<em>recusatione</em> graviorem faciens querimoniam subjicit
statim: <em>Sed nullo eorum quae a me dicebantur audito,
abrupta synodo publicaverunt dejectionis sententiam,
quam adversus me ante cognitionem parabant. Vim et
dejectionem aliorum monasteriorum archimandritis intentatam,
ut illius condemnationi</em> subscriberent narrat <small>[Note: <nobr><sub></sub></nobr> Eutychis libellus, seu epistola, ad Vaticanos
castigatus mss. codices, cap. 1.]</small>.
Quae ejus studium adduxerunt <strong>359</strong> ut plebi
<nobr><sub></sub></nobr> satisfaceret, publice suae fidei confessione proposita.
Haec, inquam, sunt quae ad Eutychis querimonias
spectant, quasque totum primum illius libelli caput
continet. Post has doloris querelas, idem Eutyches ad
suam appellationem gradum facit, et, recusato priori
judicio in Constantinopolitana synodo habito, ita
summum pontificem interpellat, suum sermonem
ab iis verbis ordiendo: <em>Ad vos igitur, religionis defensores,
et hujusmodi factiones exsecrantes confugio.</em>
Et expressius petens aboleri et in irritum mitti quae
hactenus in ea Constantinopolitana synodo gesta, et
definita fuerant, a Romano pontifice judicium novamque
sententiam proferri exorat. Hinc ergo ad sequentia
ejus verba attendat Quesnellus, et dicat an provocaverit
Eutyches ad Romanum pontificem necne?
<em>Et obsecro</em> (ait) <em>ut nullo mihi praejudicio facto ex his
quae per insidias contra me gesta sunt, quae visa vobis
fuerit super fidem proferre, sententiam, et nullam deinceps
permittere a factiosis contra me calumniam procedere,
et non excuti et eximi de numero orthodoxorum,</em> etc.</p>
<p><nobr><sub></sub></nobr> 4. Ne praeterea Eutychis appellationem summus pontifex
flocci faceret, quasi ut non iis esset necessariis conditionibus
a canonibus praescriptis suffulta, suis epistolis
<em>utrumque libellum adjunxit.</em> Eum videlicet <em>qui ab
accusatore suo</em> Eusebio Dorylaeensi synodo fuerat oblatus,
et qui ab eo <em>gestus fuerat,</em> non tamen a Flaviano et
synodo susceptus et suae fidei professionem, necnon ea
quae <em>supra duabus nataris a sanctis PP. decreta sunt.</em>
Quam quidem fidei professionem laudatae epistolae
seu libello immediate subjecit, ut compertum habuimus
ex ms. Vatic. cod. a sexcentis circiter annis
exarato, in quo, absolutis duobus primis capitibus,
sequentem offendimus notam: <em>Item Eutychis verba.</em>
Summarie dumtaxat quid habeat illa fidei professio
hic indicamus, cum in ea nostra concertatio non versertur.
Aliunde eam ex Cassinensi cod. publicis typis
clariss. Christianus Lupus adornavit, quam tamen
Quesnellus a sua appendice censuit expungendam.
Eutyches igitur in ea fidei professione edenda se totum
<nobr><sub></sub></nobr> insistere fatetur Nicaeni atque Ephesini conciliorum
sanctionibus, in quibus de Verbi divinitate
et incarnatione actum fuerat. Sancti Cyrilli episcopi
Alexandrini, utriusque Gregorii, Attici, Proculi,
omniumque orthodoxorum doctrinam atque sententias
honorare profitetur, eosque tamquam sanctos et
magistros suos habere asseverat. Tandem anathema
dicit Nestorio, Apollinario, et omnibus haereticis
usque ad Simonem, et caeteris qui dicunt <em>carnem Domini
nostri Jesu Christi e coelo descendisse. Ipse enim
qui est Verbum Dei descendit e coelis sine carne,</em> etc.</p>
<p>5. Cum clarissimo tamen Christiano Lupo congressionem
instituendam esse censuit noster adversarius <small>[Note: <nobr><sub></sub></nobr> Quesnellus, tom. II Operum S. Leonis, pag.
mihi 302.]</small>.
Et propterea in altera Operum sancti Leonis
Magni editione quamdam conscripsit appendicem,
cui hunc titulum apposuit: <em>Appendix ad dissertationem
de appellatorio Eutychis libello, quem ex Cassinensi
codice edidit Christianus Lupus, an revera sit
appellationis libellus.</em> Hanc enim epistolam tamquam
appellationis libellum probare non poterat, ne palinodiam
<nobr><sub></sub></nobr> cantare videretur. Idcirco primo Christianum
Lupum carpit, quod eum <em>in suam de appellationibus
lucubrationem</em> transcripserit. Deinde praecedentibus
dictis insistendo, libelli nomen posse habere inficiatur,
suffragante sibi maxime arbitratus ipsa scripti
epigraphe, et ipso scriptore reluctante. Ipse enim
Eutyches (ait) diserte distinguit inter libellos et
<nobr><sub></sub></nobr> epistolam hanc suam. <em>Subjunxi</em> (inquit) <em>his litteris
meis utrumque libellum, et eum qui ab accusatore meo
oblatus est synodo, et qui a me gestus quidem, non
tamen susceptus.</em> Lapsus ergo Christiani Lupi, aut
oscitantia (Quesnello auctore), in eo stare videtur,
ut epistolam Eutychis libellum appellaverit, ipsius
scripti epigraphe refragante. <strong>360</strong> Quid inde tamen?
an non epistolae cuilibet, et hujus generis potissimum,
libelli nuncupatio convenire potest? Ego sane ne
grammaticorum scriptorum leges in Quesnelli mentem
revocem, ea exempla adducere praetermitto,
quae ex Cicerone ipso laudari possent. quorum aliqua
dumtaxat annotare haud piguit <small>[Note: <nobr><sub></sub></nobr> Cicero: <em>Scripsi illud in quodam libello, qui me
imprudente et invito excidit,</em> epist. 273. <em>Ne de Panco
quidem spem adhuc abjecit, ut ex libellis ejus animadverti
qui in me inciderunt.</em> In Verrem: <em>Recita mihi
hunc libellum, deinde illum alterum Canulli.</em> In hisce
locis litteras libellos Ciceronem appellasse Nizolius
in Thesauro Ciceroniano testatus est.]</small>. Verumtamen
inficiari non possum huic epistolae, etiam epigraphe
nostra refragante, omnes libelli characteres
atque notiones convenire. Non unius imprimis, sed
plurium rerum simul congestarum continet narrationem,
quarum ratione <em>commentarioli</em> cujusdam appellationem
merito habere potest, in qua nullatenus
a <em>libello</em> differre ii judicabunt, qui hujus vocis significationem
<nobr><sub></sub></nobr> ex Latinis scriptoribus didicerunt. Non
obstat quod Eutyches huic alia scripta subjecerit,
quae libellos appellavit. Haec enim scripta ad absentes
missa non fuere, sed in solemni episcopali coetu
dumtaxat exhibebantur; idcirco non epistolae simul
et libellorum nuncupationem ab Eutyche obtinuisse
credendum est. Prior illa nostri adversarii annotatio,
non tantum ex mox recensitis extenuatur, verum
etiam ipsius testimonio prorsus evanescit. Fatetur
enim S. Leonem <em>libelli</em> nomen usurpasse, nec tamen
appellationem dixisse, sed <em>doloris</em> et <em>querimoniae.</em>
Cum autem (subjicit) libellum appellationis commemorat,
eum intelligit quem Eutyches porrexisse
fatebatur in judicio, ut appellationum solemnia poscebant,
ut ait S. Leo. At falso sibi suffragatorem
vindicat S. Leonem. Nam licet inficias non eam sanctum
pontificem ad Theodosium scribentem dixisse:
<em>Quamvis enim praedictus presbyter ad sedem apostolicam
per libellum doloris sui querimoniam miserit</em> <small>[Note: <nobr><sub></sub></nobr> S. Leo Magnus, epist. 21 ad Theodosium,
<nobr><sub></sub></nobr> cap. 1, et epist. 20 ad Flavianum, cap. 1. Videsis
cap. 4 harum nostrarum Exercitationum. Rursus
sanctus pontifex in epist. 26 ad Theodosium, Eutychis
epistolam libellum appellat scribens: <em>Cum in
libello suo quem ad nos misit, hoc saltem sibi ad promerendam
veniam reservaverit, ut correcturum se esse
promitteret quidquid nostra sententia . . . improbasset.</em>
Totidem fere verba offendes in ipso Eutychis libello
de quo in praesens agimus. Propterea injuria negotium
facessere Christiano Lupo Quesnellus conatur.]</small>,
<nobr><sub></sub></nobr> nullibi tamen in ejusdem Operibus illa postrema
verba usurpata offendimus: <em>In judicio, ut appellationum
solemnia poscebant.</em> Ea enim ex sua sententia
confinxit Quesnellus, ut suis conjecturis robur tribueret.
Et in epistola ad Flavianum, in qua de <em>appellationis</em>
libello in judicio oblato disserit, dumtaxat habet:
<em>Adeo ut in ipso judicio libellum appellationis
suae se asserat obtulisse, nec tamen fuisse susceptam.</em>
Haec annotare compellimur propter dicta in praecedentibus.
Ad solemnitatem enim appellationis, Eutycheti
sufficere poterat publica sententiae in eum latae
<em>recusatio,</em> adhuc PP. concilii sedentibus facta, ut
constat ex Rustico diacono et ipso Petro de Marca a
nobis laudatis, maxime cum talem <em>recusationem contestatoriis
libellis solemniter confirmaverit.</em></p>
<p>6. Nihil tamen canonicae appellationis has Eutychetis
litteras habere Quesnellus contendit. Atque
ad ea loca provocat quae Christianus Lupus pro sua
adduxit sententia, dicendo voluisse Eutychen primo
<nobr><sub></sub></nobr> eo dicto: <em>Invoco autem vestram sanctitatem in testimonium
cordis mei, et rationes sensuum meorum
atque verborum,</em> lectorem (ait Quesnellus) quem alloquebatur
compellere, ut judicet quid erroris in hac
sincera suae fidei professione contineatur; ac forte
alludit ad illud Apostoli II ad Corinth. I, 23: <em>Ego
autem testem Deum invoco in animam meam.</em> Hinc
postmodum occasionem arripit taxandi hujus epistolae
<nobr><sub></sub></nobr> versionem, tamquam rudem maleque digestam:
et propterea alia interpretatione narrationem
<strong>361</strong> illam distinxit, quam suis studiis favere arbitratus
est. At quid enim in hisce litteris magis clarum
et expressum desiderari potest, ut inde colligamus
canonicam praeseferre appellationem? Roman. pontifi
esse similium controversiarum legitimum judicem,
et earum potissimum quae in clero et Constantinopolitana
Ecclesia oriebantur, celebrioribus et certissimis
testimoniis, cum PP. Chalcedonensium, tum
ipsius Constantinopolitani episcopi Anatolii, et ipsius
Flaviani etiam, evidentissime probatum est. Potissimum
quoque, quia Eutyches, non tantum in illius
epistolae exordiis tamquam solum testem compellavit
Romanum pontificem, sed totam rerum contra eum
gestarum seriem patefacit. Non solum queritur de
injuria sibi per odium et circumventionem illata, sed
apostolicae sedi judicio se submittere profitetur, <em>omnibus
modis secuturum quae ab eadem probarentur.</em> Neque
<nobr><sub></sub></nobr> obstat Eutychen scripsisse: <em>Rogabam ut innotescerent
ista sanctitati vestrae, et quod vobis videretur
judicaretis;</em> quibus verbis insistens Quesnellus ait:
<em>Rogantis haec verba</em> sunt, non <em>appellantis</em> ac pro jure
suo judicium postulantis. Nam Eutyches describit
ibidem suum agendi modum, quem cum Constantinopolitanis
PP. servaverat, ut aut damnationis sententiam
evaderet, aut saltem suae causae judicium
suspenderetur, quoadusque, apostolica sede consulta,
quid haec judicaret innotesceret. Tum enim Eutyches,
ne per fastum et superbiam procedere videretur;
<em>supplicationibus</em> usus fuit, non <em>appellatione,</em> quia
adhuc sedentibus in concilio PP. ejusque causam discutientibus
nondum sententia in eum lata fuerat.
Allegaverat tamen tamquam sibi infensum accusatorem
Eusebium, videlicet Dorylaei episcopum, et de
factione contra cum per calumniam procedente suspectum.
Quae agendi ratio innuebat quod si contra
hanc canonicam protestationem PP. procedere voluissent,
ipsum jam ad aliud judicium fore provocaturum.
<nobr><sub></sub></nobr> Male ergo et subdole forte Quesnellus confundere
satagit Eutychis <em>supplicationes</em> ad Constantinopolitanos
PP. ante latam sententiam factas, cum
<em>appellatione</em> post latam sententiam interposita. Hinc
ergo cadit totum ejus ratiocinium, quo pro suo modulo
explicare volens <em>Eutychis rogantis</em> verba, ea
committere voluit cum aliis quae in secundo Flaviani
conventu a Basilio episcopo dicta sunt, videlicet:
<em>Si praeceperint mihi Patres Romanus et Alexandrinus,
dico hoc ipsum; hoc autem non quasi appellans dixit;
sed dicens: Non sum ausus dicere propter Patres.</em> Postremum
hoc Eutychis factum esse referendum ad ea
quae haereticus post latam sententiam dixit, jam ipsi
in praecedenti cap. 5 observavimus. Unde ea committi
posse cum illis <em>rogantis</em> vocibus quis credet?</p>
<p>7. Non igitur frustra Lupus huic epistolae sensa et
verba ad appellationem trahere conatur, etiam si Eutyches
in altera parte Leonem summum pontificem
in plurali numero alloquatur, scribendo: <em>Ad vos igitur
</em><nobr><sub></sub></nobr> <em>religionis defensores et hujusmodi factiones exsecrantes
confugio . . . . . et obsecro nullo mihi praejudicio
facto ex his quae per insidias contra me gesta sunt, quae
visa vobis fuerit supra fidem proferre sententiam.</em> Nam
imprimis duo ibi paucis petit. <em>Praesidium</em> videlicet
contra factiosos calumniatores, qui insidias ei struxerant;
deinde <em>judicium,</em> seu <em>sententiam</em> in fidei quaestione.
Et quid aliud petere solent quotquot canonicam
appellationem interponere consueverunt, nisi <em>praesidium</em>
ad calumniantium insidias evertendas, et <em>sententiam</em>
circa ea de quibus quaestio acta est? Etiam
accedit Eutychen canonice latam in concilio sententiam
recusasse, et recusationem publicis contestatoriis
libellis confirmasse. Sed illa verba veram appellationem
praeseferre clarius ostendunt alia quae
<nobr><sub></sub></nobr> laudatis immediate subdidit, quaeque Quesnellus prorsus
annotare praetermisit. <em>Et nullam deinceps permittere
a factiosis contra me calumniam procedere, et non
excuti, et eximi de numero orthodoxorum,</em> etc. An non
plenum integrumque ejus causae judicium ei reservari
intendit ad quem scribit et provocat? <strong>362</strong> Quare
inepte et insulse ludere Quesnellus mihi videtur, qui
Lupum quasi lippum alloquens, ait: Vides, mi
Lupe, quod videre non vis; ut Eutyches ad religionis
defensores confugiat, non ut judices appellet; ut obsecretur
nullum sibi ex Flaviani sententia creari
praejudicium, non irritum clamet ex appellationis
voce judicium; ut denique de fide potius sententiam
proferri postulet, quam de sua depositione et excommunicatione,
de qua tamen si appellasset primitus
agendum ipsi erat. Puerilis plane annotatio est haec.
Quasi quod petens nullum sibi afferri praejudicium
ex lata sententia, idem haud sit ac clamare et postulare
ut in <em>irritum</em> mittatur; et qui petit non <em>excuti et
eximi de numero orthodoxorum,</em> non postulet sententiam
<nobr><sub></sub></nobr> etiam proferri de sua <em>depositione</em> et <em>excommunicatione.</em>
Utramque autem sententiam postulasse Eutychen
Quesnellus vidisset, si integrum eum locum
videre non neglexisset; ac propterea irrisio Lupo
facta, optime in auctorem quadrare dubium esse non
potest; maxime cum ex concilio CP. secundo habeamus
sententiam in Eutychen latam suspensam
fuisse, et munera, honorem, atque archimandritae
praerogativas et nomen eidem fuisse concessas, vigore
litterarum papae Leonis, quae concilii Patribus lectae
fuerant <small>[Note: <nobr><sub></sub></nobr> Videsis quae a nobis in superioribus scripta
fuerunt cap. 4 harum Exercitationum, ubi testimonium
Eleusini diaconi adduximus pro Eutychetis
<nobr><sub></sub></nobr> appellatione ad apostolicam sedem.]</small>. Jam vero pro refellendo Christiano Lupo
haec sufficere posse sibi blanditus est idem Paschasius
Quesnellus. Nihilominus ex abundantia juris addendum
censuit: Scriptum hoc integrum, si ad S.
Leonem papam missum est (ait), non ad eumdem
unum missum fuisse, nec pro eo uno confectum; sed
esse epistolam encyclicam ad omnes primarios sedium
episcopos, quorum auctoritatem adversus Flaviani
judicium movere et sibi propitiam reddere avebat
<nobr><sub></sub></nobr> Eutyches. Nam etiam cum appellationem haeresiarchae
mentiti sunt, qui pro ipso agebant apud
Ephesum, non unum pontificem Romanum nominarunt <small>[Note: <nobr><sub></sub></nobr> Quesnellus, in appendice ad 7 diss., pag. ut
supra.]</small>.
Lepida aeque ac fabulosa divinatio! Pro
cujus confirmatione in medium iterum affert Constantini
monachi et haeretici testimonium, et illud
aliud Basilii episcopi, de quibus jam in superioribus
actum est. At nugas agere Quesnellum sequentibus
demonstrabo. Ecquis imprimis affirmabit eam epistolam
encyclicam dici posse, cujus epigraphes unius
singularis personae nomen praefert? Encyclica enim
illa dicitur quae pluribus inscribitur; ut sexcentis
exemplis ex historia ecclesiastica desumptis, et ex
veterum monumentis apud Labbeum videre est. At
epistola de qua agimus papae Leonis dumtaxat nomen
exhibet. Et quamvis vel ob interpretis indiligentiam
supinitatemque, vel ex animi alienatione et
malitia eos titulos honoris in ipsa non offendamus,
quae in aliorum scriptis occurrunt; tamen nulla ratione
affirmare possumus, vel ad Dioscorum Alexandrinum,
<nobr><sub></sub></nobr> vel ad alios primarum sedium episcopos simile
hujus epistolae exemplar transmissum fuisse,
cum mss. codices Cassinensis et Vaticanus non aliam
habeant epigraphem quam eam quae eidem cl. Christianus
Lupus mss. codicum auctoritate ductus apposuit.
Quid? Si ad alios episcopos eamdem epistolam
Eutyches misisset, an Dioscorus vir factiosus,
cujus nefaria gesta omnibus nota sunt, in latrocinali
synodo praetermisisset eam publice legere, eamque
Flaviano et legatis sedis apostolicae, quibus negotium
facessebat, objicere distulisset? Certe ne videretur
per injuriam et nefas susquedeque omnia vertere
et sibi aliorum jura, et pontificis Romani praesertim
usurpare, hanc epistolam seu libellum ostendisset,
<nobr><sub></sub></nobr> jubendo simul ut in synodi Actis per notarios describeretur.
Haec enim sola potuisset eum ab omni invidia
purgare, et cunctis patefacere non alia ratione
primas partes sibi in ea synodo deberi et praesidis officio
fungi, quia, provocante Eutyche, a Constantinopolitani
<strong>363</strong> concilii sententia atque judicio suam sedem
appellaverat <small>[Note: <nobr><sub></sub></nobr> Videsis quae in sequenti capite de Dioscoro
Alexandrino dicturi sumus. Qui latrocinali Ephesinae
synodo imperatoris mandato praefuit, minime vigore
appellationis Eutychetis ad ejus sedem appellantis.
Igitur si Eutyches Alexandrinum episcopum appellasset,
illius epistolam, seu libellum ostendisset, ut
legeretur jussisset, quemadmodum de imperialibus
litteris fecisse exploratum est.]</small>. Non igitur encyclica haec epistola
dicenda est, quae solius Romani pontificis nomen
exhibet, quamque ad alios primarum sedium episcopos
directam fuisse, nec unum in antiquorum monumentis
vestigium atque mentio apparet. Caeteras
quoque conjecturas a Quesnello pro hac parte confictas
refellere supervacaneum foret, cum ex sese
viribus cadant. Nam praeterquam quod ipse fatetur,
Constantinum monachum, et Basilium episcopum,
qui apud Ephesum pro Eutyche agebant, esse mentitos,
jam non est cur ipsi aures nostras accommodare
debeamus.</p>
<p>9. Quod tandem subjicit, Encyclicam videlicet
<nobr><sub></sub></nobr> esse epistolam, ipsa tota clamat, in qua ne apex quidem
de apostolica sede, vel de pontifice Romano,
cujus praerogativas ac splendorem praedicare non
omisisset, vir tunc temporis conciliandis sibi omnium
quibus indigebat animis intentissimus. Iis igitur
solis verbis usus est, quae omnium primarum sedium
episcopis conveniunt. Cui enim illorum non congruunt
istae: <em>Invoco vestram sanctitatem . . . . . . ut innotescerent
ista sanctitati vestrae . . . . . . Ad vos igitur, religionis
defensores, et hujusmodi factiones exsecrantes
confugio</em> <small>[Note: <nobr><sub></sub></nobr> Quesnellus loco laudato in superioribus.]</small>. Quare noster adversarius sibi nimium
blandiens suam appendicem hisce clausit verbis.
Certe haec sola posteriora verba: <em>Ad vos, religionis
defensores,</em> etc., meridiano sole patefaciunt non
<em>ad unum, sed ad plures missum fuisse hoc qualecumque
scriptum.</em> At quidem ex mea sententia non majus
robur Quesnelli conjecturae ex istis, quae ejus appendicem
claudunt, obtinere potuerunt. Nam quamvis,
ut diximus, in illa epigraphe honoris nomina desiderentur,
id forte amanuensis vitio dare oportet, cum
<nobr><sub></sub></nobr> aliunde ex illis vocibus, <em>ad papam urbis Romae Leonem,</em>
id omne habeamus, <em>unum</em> dumtaxat nominari,
cui juxta primatus ecclesiastici jura de fidei negotiis
et de presbyterorum depositione spectabat judicare.
Fateor deinde nullam expressam apostolicae sedis
mentionem haberi, omisisse quoque illius <em>splendorem
et praerogativas praedicare.</em> Quid tamen? Ergo
scriptum hoc, qualecumque sit, ad plures fuit missum?
Figmentum apage! Non consuevit imprimis
Eutyches in suis conscribendis epistolis atque libellis
se exercere in praedicandis splendore et praerogativis
eorum ad quos provocabat. Dumtaxat suarum rerum
negotiorumque rationem exponebat, quin vacaret <em>in
conciliandis sibi animis eorum</em> quibus indigebat. Si
nostro adversario, qui apostolicae sedis jura infirmis
conjecturis everte e et abolere nisus est, grave non
fuisset duo Eutychis scripta lustrare, ambo ad imperatorem
Theodosium et Valentinianum directa, procul
dubio nimia divinatione non fuisset deceptus.</p>
<p>10. In iis namque imperatorum praerogativas, vel
<nobr><sub></sub></nobr> illorum supremum dominatum, non praedicavit, non
fuit <em>intentus in conciliandis sibi eorum animis.</em> Causam
a Flaviano contra ipsum actam paucis dumtaxat
exposuit, addens: <em>Supplico igitur serenitati vestrae
consuetae orthodoxae fidei patrocinanti et meae parvitatis
opinioni praecipere beatissimos episcopos,</em> etc.
Et tandem claudens suam supplicationem, hac formula
brevi nullas praerogativarum laudes continente
usus est: <em>Ut hoc consecutus</em> (examen videlicet gestorum
<nobr><sub></sub></nobr> sub Flaviano) <em>more solito laudans gratias agam
Domino, et Deo omnium Christo, et vestrae semper pietati</em> <small>[Note: <nobr><sub></sub></nobr> Haec Eutychis epistola Graece et Latine exstat
tom. IV Conciliorum, pag. mihi 1035. Altera ejusdem
supplicatio legitur in concilio Chalced., eodem tom.
IV, pag. 1091.]</small>.
Non absimilia habet in altera <strong>364</strong> epistola
ad eosdem imperatores scripta, ut videre est in concilii
Chalcedonensis Actis. Non ergo ea styli ubertate
in scribendo Eutyches utebatur, qua ejus luxuries
depasceretur in praedicandis laudibus et praerogativis
eorum ad quos scribebat, etiamsi eorum ope et praesidio
indigeret. Imperiali autem praesidio et patrocinio
indiguisse negabit forte Quesnellus? Tandem, ipso
nostro adversario auctore, Eutyches eum ad quem
scribit interpellavit tamquam fidei <em>defensorem et malarum
factionum exsecratorem,</em> humillime petendo
ne quidquam praejudicii eidem afferrent quae per <em>insidias
contra</em> eum gesta fuerant; nec permitteret <em>eum
excuti et eximi</em> de numero orthodoxorum.</p>
<p>Ecquis alius umquam potuisset haec omnia jure
implere, et supplicantis votis indulgere, nisi summus
pontifex, cum jam ageretur de negotio in provinciali
synodo ordinarie absoluto, et de sententia jam lata;
<nobr><sub></sub></nobr> cujus Acta nonnisi ab unico, et supremo judice poterant
infirmari, aut rescindi, vel reprobari, aut rata
haberi? Si aliquod hac de re certum testimonium
desideramus, consulere juvabit unum S. Petrum
Chrysologum, quem cum Eutyches per epistolas interpellasset,
ut vindicem suae causae se haberet,
sine ambagibus et ulla prolatatione eidem respondit:
<em>In omnibus autem hortamur te, frater honorabilis, ut
his quae a beatissimo papa Romanae civitatis scripta
sunt obedienter attendas, quoniam beatus Petrus, qui
in propria sede vivit et praesidet, praestat quaerentibus
fidei veritatem. Nos enim pro studio pacis et fidei
extra consensum Romanae civitatis episcopi causas
fidei audire non possumus</em> <small>[Note: <nobr><sub></sub></nobr> S. Petrus Chrysologus, Ravennae episcopus, ad
Eutychen archimandritam.]</small>. Videat Quesnellus!
Solus B. Petrus, qui in propria sede vivit et praesidet,
praestat quaerentibus fidei veritatem. Nec quisquam
alius episcopus proprio jure extra consensum
Romani episcopi causas fidei audire potest.</p>
<p>Solida necne vel infirma sint quae hactenus in
<nobr><sub></sub></nobr> tribus hisce de Eutychis appellatione capitibus conscripsimus,
solus lector qui nullo partium studio
ducatur sincere poterit judicare. Unum tandem pro
coronide addendum censuimus, videlicet, quod in
propugnandis legitimis apostolicae sedis juribus, et
vindicandis Baronii et Christiani Lupi sententiis,
nostris non indulsimus conjecturis. Ea dumtaxat in
medium proponere in votis habuimus, quae ex veteribus
monumentis hauriri possunt, quibus insistere
plurimum semper allaboravimus.</p>
<br> <h4><center>
<strong>365</strong> CAPUT VII.
<em>De Ephesina synodo Eutychianae haereseos causa coacta.
S. Leonis apud imperatorem agendi ratio pro concilio
in Italia cogendo. Cujus S. P. studium a suspicionibus
et notis criticis Quesnelli vindicatur. Synodo
Ephesinae praefuit Dioscorus Alexandrinus episcopus
de mandato imperatoris Theodosii injuria sibi hoc
jus arrogantis. Quemadmodum et quando apostolicae
sedis legati ex Urbe discesserint, de quibus disserens
idem Paschasius Quesnellus in errorem lapsus est.</em> </center></h4><nobr><sub></sub></nobr> 
<p>1. Non mihi licuisset apostolicae sedis jura circa
Eutychis appellationem solum ad veterum monumentorum
fidem tractare et exponere, nisi etiam cum
adversariis varias congressiones instituissem, qui
aliter ecclesiastici regiminis formam et rationem interpretantur,
vim omnem et studium adhibentes in
distorquendis vel sancti Leonis Magni testimoniis,
<nobr><sub></sub></nobr> vel aliorum scriptis, quae nos ad plenam atque sinceram
rerum omnium cognitionem poterant conducere.
Modo vero gravius aliquod nos praestare oportet, et
historiae filum minime abrumpere volentes, quae ad
alteram Ephesinam synodum spectant, quaeque Eutychianae
haereseos maximum incrementum praebuerunt,
summa cum fidei catholicae jactura, et Orientalium
Ecclesiarum exitio, et sacerdotalis dignitatis
dedecore, et S. pontificis Leonis luctu, et gemitibus
describere jamjam aggredimur <small>[Note: <nobr><sub></sub></nobr> Videsis Baronium, ad Christi annum 449;
Paschasium Quesnellum, tom. II Operum S. Leonis;
Severinum Binium, in notis ad synodum latrocinalem;
Labbeum, et alios passim, qui luculentius hujus
synodi gesta descripserunt.]</small>. In qua historia contexenda,
etsi quamplurimi praestantissimi viri suam
operam locaverint, tamen cum non omnes eodem
veritatis spiritu ducerentur, inde factum est, ut aliter
et aliter de apostolicae sedis juribus ratiocinati
fuerint; vel ex ea synodo, in latrocinium Dioscori
Alexandrini aliorumque furore et impetu conversa,
argumenta desumant ad imperatorum auctoritatem
magis et magis amplificandam, Romanorum vero pontificum
jurisdictionem intra angustos limites restringendam.
Fateor quidem meum animum maximis angustiis
<nobr><sub></sub></nobr> et moerore urgeri propter lugubrem hanc tragoediam,
quae proditionibus, necibus, squalore, exsiliis,
coutumeliis, afflictionibusque Ecclesiam ipsam et
fere totum orbem replevit. In mentem revocans quemadmodum
sacerdotum corda <em>veteres aemulationes</em> pervertere
possint, et <em>privata odia desaevire;</em> cum videlicet,
abruptis Christianae religionis vinculis, ambitio sola,
fastus et praesumptiones tyrannico modo dominatum
omne per fas et nefas, quacumque moderatione pietatis
abjecta, sibi vindicare contendunt. Quibus quidem
malis in quacumque republica gliscentibus valde difficile
mederi potest, quando videlicet scandalorum et
aemulationum auctores magnorum principum clientela
fruuntur, eamque magis atque magis fovent
eorumdem principum ministri, qui pios et clementissimos
rerum moderatores nefariis artibus circumveniunt,
et voluntatis luxuriem et impetum sequentes,
praejudicatis opinionibus eorum animum imbibunt,
ut tandem, falsis suggestionibus decepti, id decernant
<nobr><sub></sub></nobr> ac statuant quod divinis humanisque legibus
repugnat. Hisce autem gravissimis calamitatibus
Orientalis Ecclesia vexata et quasi omnino oppressa
fuit, cum Chrysaphius, <em>clementissimi imperatoris
Theodosii pietate abutens,</em> vilem, superbum haereticumque
hominem Eutychen defensurus, <strong>366</strong> causam
de qua agebatur non Rom. pontificis judicio, aut
universalis concilii examine, sed Dioscori episcopi
Alexandrini arbitrio et potestate voluit commissam.
Is enim, Chrysaphius nimirum, impotens odii adversus
Flavianum, Theodosii voluntatem moverat, quando
Constantinopolitana synodus fuerat absoluta, ut,
praetextu debiti obsequii Romano pontifici exhibendi,
et praesidii ecclesiasticis rebus praestandi, valde sollicite
pro pace ad S. Leonem scriberet. An vero priori
illa epistola congregari generale concilium petierit,
non est exploratum. Immo facile in eam opinionem
descendere licet, altum de ea habenda tum servasse
silentium. Siquidem etsi Theodosii litterae temporis
<nobr><sub></sub></nobr> injuria deperditae fuerint, tamen cum S. Leonis ad
eum responsa supersint, eam imperialem petitionem
haudquaquam invenimus indicatam. Maxime cum S.
P. Theodosium certiorem se sperare, post admonitionem
per epistolas Flaviano factam, ipsum <em>omnia ad
nostram notitiam relaturum, ut, in lucem ductis his
quae adhuc videntur occulta, quod evangelicae et apostolicae
doctrinae convenit judicetur.</em> Igitur probabile et
certum est Theodosium nihil de nova cogenda synodo
<nobr><sub></sub></nobr> ad Leonem scripsisse. Alias de hujus tanti momenti
re verba fecisset, nec sibi reservasset judicare
postquam quae ei occulta tum erant, in lucem ducerentur.</p>
<p>2. Verumtamen inficias ire haud possum, tum
temporis, aut paulo post, rumorem Constantinopoli
sparsum fuisse de simili cogenda synodo; eamque
Theodosio imperatori Chrysaphii aliorumque pravorum
ministrorum consilio, et Dioscori machinationibus,
fuisse insinuatam. Nam, ut vidimus, Flavianus
iterum scribere coactus ad S. Leonem, qui priores
litteras non acceperat, removeri petit <em>concilium, quod
fieri divulgatur</em> <small>[Note: <nobr><sub></sub></nobr> S. Leo, epist. 21 ad Theodosium, cap. 2 in fine.
Haec epistola, ut vidimus, signata fuit 3 die kal.
Martii.]</small>. Et quamvis haec epistola temporaria
nota careat, tamen conjicere possumus mense
Aprilis in Oriente de celebrando concilio rumorem
fuisse sparsum. Sed nihil adhuc Leoni de hac imperatoris
deliberatione innotuisse in mense Junio subsequenti
mihi persuasum est. Nam octavo vel nono
kal. (ut habent Vat. codd.) hujus mensis ad eumdem
rescribens imperatorem, apostolico repletus vigore
<nobr><sub></sub></nobr> eum fidenter alloquitur, ut <em>pro integritate catholicae
fidei fiat sollicitus, et hoc</em> (ait) <em>indefessis precibus divinam
misericordiam posco, ut corde vestro id quod est
veritatis inspiret, neque falli vos in aliquo humanarum
aemulationum fraude patiatur</em> <small>[Note: <nobr><sub></sub></nobr> Flaviani epistola ad S. Leonem, cap. 3.]</small>. Intellexerat ergo S.
Leo jam Theodosii animum fraudibus humanarum
aemulationum a veritate fuisse quoquo modo abalienatum,
et improborum suggestionibus fuisse circumventum.
Ad quas eludendas sapientissime decrevit
petere et imperatori insinuare ut juberet <em>intra Italiam
haberi episcopale concilium, quo omnia scandala quae
in perturbationem totius Ecclesiae sunt commota resecarentur</em> <small>[Note: <nobr><sub></sub></nobr> S. Leo, epist. apud Quesn. 23, quae est ad
Theodosium imperatorem, octavo kal. Junias scripta.]</small>.
Hic fateri cogor me haudquaquam latere,
quosdam nostri aevi theologos Romanae curiae infensos,
iis Leonis verbis insistere, <em>ut intra Italiam haberi
jubeatis episcopale concilium,</em> ut inde colligant jus
conciliorum indicendorum, non ad Romanum pontificem,
sed ad imperatorem pertinere <small>[Note: <nobr><sub></sub></nobr> Consule nostram Eusebii editionem, tom. II,
pag. 2, epist. Leonis ad Flavianum apud Quesn. 22,
duodecimo kal. Junii signata.]</small>. Verum cum
ejusmodi argumenta passim refellant catholici doctores,
<nobr><sub></sub></nobr> et aliquid in alio nostro opere dixerimus, praesentis
otii non erit hanc excutere controversiam.
Idcirco praecedentem rerum historicarum narrationem
confirmamus alia Leonis epistola ad Flavianum
scripta <small>[Note: <nobr><sub></sub></nobr> Consule tamen quae dicturi sumus in seq. cap.
ad epistolam Leonis synodo Ephesinae datam.]</small>. In ea quippe S. episcopum monet de acceptis
ejus litteris cum synodalibus Actis contra Eutychen
exaratis. Spondet sollicitudinem suam, <strong>367</strong>
nulla ratione pati volens aut Eutychen in <em>suae persuasionis
pravitate persistere,</em> aut Flavianum ipsum, <em>qui
zelo fidei pravo et stulto resistebat errori, diutina adversae
partis impugnatione turbari.</em> In hac tamen nec
unum verbum exprimit de concilio vel intra Italiam,
vel apud Ephesum habendo. Quod forte mente non
adhuc revolvebat, quodque concilium postmodum
vix quatuor elapsis diebus imperatori Theodosio, ut
vidimus, indicavit.</p>
<p>3. Quesnellus tamen ad laudatam Leonis epistolam
Theodosio conscriptam animadvertens, suspicatur
jam sancto pontifici innotuisse imperatoris deliberationem
<nobr><sub></sub></nobr> de concilio apud Ephesum habendo. Propterea
sequentem annotationem ad epistolae calcem affigere
statuit: VIII kal. Jun., cum ex epistola 27 ad Pulcheriam
disertis verbis testetur Leo accepisse tertio idus
Maias litteras synodi a Theodosio convocatae indices,
mirum cur de eadem synodo nullam apud principem
mentionem faciat. Forte dissimulandum censuit pontifex,
ut liberius synodum intra Italiam congregandam
postulare a Theodosio posset, vel dicendum in alterutra
<nobr><sub></sub></nobr> epistola mendosum esse numerum diei, aut
mensis <small>[Note: <nobr><sub></sub></nobr> Quesnellus, tom. I Operum S. Leonis, ad epist.
23. Baron., ad an. 449.]</small>. Baronius quoque in hunc nodum offendens,
postquam animadvertit imperatorem scripsisse
litteras ad Romanum pontificem post absolutam synodum
secundam Constantinopolitanam, quinto idus
Aprilis, de habenda synodo Ephesi (eas accepit S.
Leo, ut ipse testatur in epistola ad Pulcheriam, tertio
idus Maias), secum recogitat intra unius mensis spatium
litteras ex Urbe Constantinopolim fuisse delatas.
Verum nec lumen exhibet, nec aliquod momentum
nobis suppeditat idem doctissimus card. Baronius ad
eripiendam difficultatem rationabiliter postmodum a
Quesnello excitatam. Cum interim ergo utroque illo
Quesnelli ratiocinandi consectario magis minusve
urgeremur, malumus fateri mendosum numerum
mensis aut diei in alterutram irrepsisse epistolam,
quam simulationis reum S. pontificem facere aut
suspicari. Nullam sane simulationem cum episcopo
Flaviano adhibuisse nos credere oportet; sed in
epistola ad eum scripta duodecimo kal. Junias nec
<nobr><sub></sub></nobr> unum verbum habet (ut vidimus) de acceptis a Theodosio
litteris Ephesini concilii indicibus. Immo si
tota illa epistola semel iterumque sedulo lustretur,
colligitur Romanum pontificem nec per somnium cogitasse
imperatorem de tali cogenda synodo fore
deliberaturum. In ea namque loquitur tamquam supremus
omnium illarum controversiarum arbiter: de
laesa fide Eutychis, cujus doctrinam a traditione deviantem
declarat; opportunam instructionem Flaviano
spondet, <em>ut quid de tota causa constitui debeat</em>
edoceatur; atque denique testatur haudquaquam pati
Eutychis obstinationem, et sanctum episcopum tantis
gravissimis perturbationibus vexari. Si ergo die tertia
iduum Maiarum jam praeteritarum litteras Ephesini
concilii indices a Theodosio recepisset, haec omnia
cohaerere non possent; et Leo ipse non tantum
simulationem adhibuisset, sed mendaciis uteretur,
quibus deceptus Flavianus, praestolabatur Romani
pontificis praesidium, quod eidem hisce litteris pollicebatur.</p>
<p><nobr><sub></sub></nobr> 4. Restat ergo errorem irrepsisse in alterutram
earum epistolarum, et loco <em>iduum Maiarum, Juniarum</em>
legendum sit in epistola illa quam scripsit ad Pulcheriam <small>[Note: <nobr><sub></sub></nobr> Epistola Leonis ad Pulcheriam 27, cap. 4.]</small>.
Conjecturae robur tribuunt verba quae
sequuntur, videlicet: <em>Major pars reliqui sit temporis
absumenda ut profectio sacerdotum qui negotio sufficiant
valeat ordinari.</em> Infirma enim Leonis querimonia
videretur, si a die acceptarum litterarum, quibus
Ephesina synodus indicebatur, adhuc fere tres integri
menses decurrere debuissent, cum concilium nisi
kalendis Augusti, aut ejusdem mensis idibus esset
inchoandum. Quis enim affirmabit reliquam trium
horum mensium partem <strong>368</strong> non fuisse sufficientem
ut ex Italia episcopi Ephesum proficiscerentur?
Maxime cum navigiorum subsidio in iis mensibus
tranquille soleat navigari, et unius mensis spatio
totum iter possit absolvi, ut supra Baronius annotavit.</p>
<p>5. Nobis tamen plenius non arridet haec consularis
<nobr><sub></sub></nobr> nota, etiamsi dicamus forte legendum: <em>tertio idus
Junias.</em> Nam si ad alias S. pontificis epistolas, vel ad
Julianum episcopum Coensem, vel ad Theodosium
et Flavianum directas attendamus, plane intelligimus
jam idibus ejusdem mensis destinatos fuisse sedis
apostolicae legatos, qui indictae synodo interessent.
Et quamvis de ea habenda expressam non habeat
mentionem nisi in epistola ad Theodosium, scribendo:
<em>Quoniam tamen pietas vestra, quae in honorem
Dei religiosissime catholicam diligit veritatem apud
</em><nobr><sub></sub></nobr> <em>Ephesum constituit synodale judicium</em> <small>[Note: <nobr><sub></sub></nobr> Consule Leonis epistolas ad Flavianum 24, ad
Julianum episcopum Coensem 25, ad Theodosium 26.
Postrema haec epistola Vaticanorum codd. lectionibus
nitidior in lucem prodidit.]</small>; tamen difficile
ad credendum adduci possum trium dierum intervallum
dumtaxat Leoni sufficere potuisse, ut ex
Urbe tres apostolicos legatos cum Dulcitio notario
expediret. Verumtamen cum monumenta quae exstant
omnes dubitationes quae hinc inde concipi possunt
non diluant, diutius in iisdem expediendis non esset
immorandum, si ex gestarum rerum serie adhuc
unum argumentum non haberemus minime S. Leonem
recipere potuisse Theodosii litteras concilii
Ephesini indices tertio iduum Maiarum. Quidquid
vero sit de quocumque errore qui in diei aut mensis
temporariam notam irrepere potuit, illud unum certissimum
est, S. Leonem nec dissimulasse, nec mentitum
fuisse, in litteris tum ad Flavianum tum ad
Theodosium directis. Id evidenter ex sequenti temporum
supputatione constare, nos arbitramur.</p>
<p>6. Atque imprimis supponimus S. pontificem Leonem,
ab imperatore de perturbatis Constantinopolitanae
Ecclesiae rebus admonitum, primas litteras cum
<nobr><sub></sub></nobr> Flaviano cum Theodosio dedisse duodecimo kalendas
Martii, quae erat sexta decima Februarii. Flavianum
pariter supponimus has litteras sibi datas recepisse
die vigesima quinta Aprilis, quando videlicet secunda
synodus Constantinopolitana agebatur, in qua prioris
synodi Acta, Eutychete postulante et imperatore
mandante, recognita et relecta fuere praeside Thalassio
episcopo et Florentio patricio <small>[Note: <nobr><sub></sub></nobr> Acta secundi Constantinopolitani concilii ad
annum 449, prout relecta Chalcedone haec habent:
<em>Consulatu Flaviani Protogenis viri clarissimi, et qut
fuerit nuntiatus, sub die quinta kal. Maii, in Constantinopoli,
ex sacra jussione cognoscente Martiali magnificentissimo
comite</em> etc. Tom. IV Concil.]</small>. Idus Maii
jam occurrisse die decima quinta hujus, omnibus
exploratum est. Igitur tertio idus incidere oportebat
in diem duodecimam. Quare cum a die vigesima
quinta mensis Aprilis ad duodecimam usque mensis
Maii non intercesserint nisi viginti duo dies, inde sequitur
litteras concilii Ephesini indices non potuisse
Leonem a Theodosio recipere tertio idus Maias, praesertim
cum minime verisimile sit quod eadem die
vigesima quinta Aprilis; in qua recognita et relecta
fuerunt Flaviani gesta contra Eutychen, praesidente
Thalassio et Florentio patricio, deliberatum fuerit
<nobr><sub></sub></nobr> ab imperatore de Ephesina synodo habenda. Cum
prius debuerit edoceri de iis quae contigerant; tum
etiam Chrysaphii et Dioscori aliorumque nebulonum
machinationibus et consiliis necessarium tempus dandum
erat; sicuti exspectare quoadusque imperialia
decreta expedirentur. Si ergo nos crederemus haec
omnia citissime, duorum videlicet aut trium dierum
spatio fuisse absoluta, et principis animum seductum
deliberasse concilium illud apud Ephesum haberi,
quid inde? An ad Leonem epistolae Ephesini concilii
indices pertingere potuerunt die duodecima Maii?
Figmentum est. <strong>369</strong> Non enim quindecim, aut decem
et octo dierum spatio e Constantinopolitana urbe
epistolae deferri poterant, ut ex subsequenti rerum
narratione constabit. Falso itaque ratiocinatus est
Quesnellus, in suspicionem cadens quod S. Leo has
litteras concilii indices dissimulaverit, praetextu concilii
intra Italiam cogendi.</p>
<p>7. Jam vero ad Theodosii jussionem gradum faciamus,
qua sancitum voluit generale apud Ephesum
<nobr><sub></sub></nobr> cogi concilium, ex qua narratione magis magisque
exploratum erit quidquid in superioribus explicavimus.
<em>Postquam ergo</em> (scribit Liberatus diaconus) <em>nihil
probatum est notariis de falsitate gestorum, Eutyches
petit Dioscorum Alexandrinum episcopum, ut quaereret
quae de illo acta sunt, et causam examinaret. Agebat
apud principem universalem fieri synodum, ut probaretur
judicium Flaviani. Scripsit ergo Dioscorus Theodosio
imperatori, quia aliam fieri synodum generalem
oportebat, et ut fieret persuasit Eutyches. Annuit imperator.
</em><nobr><sub></sub></nobr> <em>Et dirigens sacram Dioscoro in Alexandriam</em> <small>[Note: <nobr><sub></sub></nobr> Liberatus diaconus, in suo Breviario, cap. 12.]</small>.
Porro si ad hoc plurium epistolarum commercium,
quod inter Eutychen et Dioscorum, et Dioscorum
inter et imperatorem, contigit attendamus, quod
nonnisi post diem vigesimam quintam Aprilis inchoatum
est, credere debemus litteras indices concilii
generalis Ephesini fuisse protractas usque ad
ultimam saltem diem ejusdem mensis, nisi velimus
affirmare dumtaxat fuisse signatas die tertia iduum
Juniarum, ut Leo ipse Pulcheriam alloquendo forte
indicare voluit. In quo casu injuria temporis et amanuensium
indiligentia lacuna aliqua in textum irrepsisset,
quam tamen plurium mss. codd. subsidio
supplere hactenus non potuimus.</p>
<p>8. Conjectura haec majorem etiam vim assequitur
ex Nicephori verbis. Qui artes a Crysaphio adhibitas
ad imperialem animum circumveniendum recensens,
hujus nefarias molitiones his verbis describit: <em>Porro
ubi illa Acta et decreta legitima esse auctoritate sua
comprobaverunt, Chrysophius eunuchus, qui idem
</em><nobr><sub></sub></nobr> <em>cum Eutychete sentiebat, cum contumeliam ferre nequiret,
iram suam adversus Flavianum maxime auxit, et
Dioscoro Alexandrino, impio illi, indicavit se illi in
rebus quae placitae erant gratificaturum omnibus, si
Eutychetem periclitantem defenderet, Flavianum autem
et Eusebium Dorylaeum oppugnaret</em> <small>[Note: <nobr><sub></sub></nobr> Nicephorus, lib. XIV.]</small>. Demum
temporariam illam notam errorem continere, Leonem
autem minime dissimulasse postulando ut intra
Italiam concilium haberetur, perspicue demonstratur
ex Theodosii epistolis concilii Ephesini indicibus,
vel ad Dioscorum, vel ad Barsumam aliosque Orientales
directis. Priorem enim ad Dioscorum scriptam
imperator signavit tertio kal. Maias; alteram idibus
Maii; tertiam vero, quae est data ad Barsumam,
conscriptam offendimus pridie idus Maii. Non ergo
verisimile est S. Leonem Romae degentem potuisse
accipere ex Constantinopoli litteras imperiales concilii
Ephesini indices tertio idus Maias, si jam tum
imperator vix deliberaverat de habendo concilio, et
<nobr><sub></sub></nobr> pridie idus illius mensis totus erat occupatus in evocandis
ad synodum principibus fautoribus Eutychianae
factionis. Igitur potius inferendum esset S. Leonem,
currente Junio mense, immo quasi labente,
accepisse a Theodosio litteras concilii indices, tertio
idus Maias signatas, idque significare verba illa in
epistola ad Pulcheriam annotata, quibus Quesnellus
insistit.</p>
<p>9. Quod cupiebat, tandem Chrysaphius assecutus
est. Nam, auctore Liberato, imperator sacram Dioscoro
dirigendo praecepit, ut decem metropolitanos
episcopos quos voluisset ipse eligeret, et veniret
Ephesum, et, congregato concilio, Eutychetis causam
discuteret. Jussit quoque Barsumam virum perditum
archimandritam interesse, et vices agere
omnium monachorum Orientales episcopos accusantium.
Theodoretum vero <strong>370</strong> Cyri <em>episcopum adesse
concilio interdixit, et in sua civitate permanere jussit.
Jam enim Ibam Edessenum episcopum, ne synodo
</em><nobr><sub></sub></nobr> <em>adesset per illum filium suum, quem dixi, Chrysaphium,
in multas mansiones Eutyches relegaret exsilio.</em>
Haec autem quae narrat hic Liberatus diaconus apprime
iis respondent quae in imperiali rescripto de
cogenda Ephesina synodo leguntur, ut videre est
apud Baronium, et in conciliorum collectione <small>[Note: <nobr><sub></sub></nobr> Baronius, ad annum 449, et tom. IV Conciliorum.]</small>. At
Baronius merito animadvertit temporariam hujus
imperialis litterae notam fuisse corruptam, et loco
<em>tertio kalendas Aprilis Zenone et Posthumiano viris
clarissimis consulibus,</em> esse restituendum <em>tertio kal.
Maias, Asterio et Protogene consulibus.</em> Quod nos annotare
<nobr><sub></sub></nobr> notare oportuit in confirmationem eorum quae superius
descripsimus. Isthaec omnia autem ad opprimendos
sanctissimos viros Flavianum, et Eusebium
Dorylaeum, et alios viros doctrina et moribus insignes
sibi sufficere posse Chrysaphius et Eutyches
non crediderunt, nisi mandato imperatoris arbitrum
omnium gerendarum rerum Dioscorum constitutum
habuissent. Propterea litteras ab imperatore extorserunt,
ut Dioscorus tamquam omnium factiosorum
caput concilio praesideret, sibi illud jus imperator
arrogans et usurpans quod hactenus nullus ex imperatoribus
facere ausus fuerat. Ad illud tamen sibi
assumendum improbi ministri Theodosium impulerant
pietatis colore, ut nimirum concilio Theodoretus
non adesset, <em>praesumpsit</em> (ait imperator) <em>proferre contraria
iis quae scripsit de fide sanctae memoriae Cyrillus
. . . . Hac de causa</em> (subjicit) <em>necessarium duximus
his sacris litteris ad tuam reverentiam datis manifestum
facere tuae beatitudini, et universae S. synodo, quod
</em><nobr><sub></sub></nobr> <em>nos, regulas Patrum sequentes, non solum propter
Theodoretum, sed alios omnes qui ad congregatam S.
synodum pertinent, auctoritatem et primatum tuae praebemus
beatitudini</em> <small>[Note: <nobr><sub></sub></nobr> Exstat hujus epistolae exemplar apud Baronium,
ad annum ut supra, et tom. IV Conciliorum. Vide
tamen quae ex sententia clarissimi Christiani Lupi,
<nobr><sub></sub></nobr> seq. cap. dicturi sumus.]</small>. Hisce autem sacrilegiis in arroganda
sibi ecclesiastica jura irretitus Theodosius,
praesidium et auctoritatem exhibebat ut impune
omnes malos, dolos et turpes machinationes Eutychiani
exercerent; et Nestorianae haereseos pretextu
Theodoretus ab eo coetu explodebatur; Ibas exsul
vivere cogebatur; et econtra qui Eutycheti studiosissimi
erant synodo interesse et praeesse jubebantur.
Quid plura? Ad gravius catholicorum exitium
patrandum, ab insidiatoribus Theodosius deceptus,
novas litteras Dioscoro dedit, in quibus tamquam
virum <em>in fide probatissimum,</em> et vitae puritate ornatum,
praedicat Barsumam, quem tenere locum omnium
Orientalium archimandritarum jubet. Eadem die
tandem, idibus Maii videlicet, scribit ad eumdem
Barsumam, hujus labores in profligandis Nestorianis
horumque haeresi eximiis laudibus celebrando ornat,
<nobr><sub></sub></nobr> justum ducens ut in synodo apud Ephesum habenda
(ut diximus) omnium archimandritarum Orientalium
locum teneret. Sic ergo rebus dispositis secum Eutychiani
recogitantes eam haudquaquam oecumenicam
posse dici synodum, ad quam supremum Ecclesiae
caput non esset vocatum, et in quam R. P. non influeret,
cum jam intellexissent praeterea ex praecedentibus
epistolis S. Leonem Eutychen damnasse,
eumdemque solemniori judicio condemnaturum, si
generali synodo interesset, imperatoris animum moverunt
ut de futura synodo sero admoneretur, ea
ducti persuasione, quod temporis brevitas praepediret
ut is nec per se, nec per suos legatos conventui
interesset. Cum itaque nec ecclesiastica consuetudo
ex canonibus derivata, nec afflicta tempora ex cladibus
ingruentibus ob Hunnorum vastationem, nec
denique suus in patriam et cives amor eidem permitterent
ut, relicta apostolica sede, quasi suo privata
patre atque pastore, Romam desereret, Ephesum
<nobr><sub></sub></nobr> profecturus; idcirco cum imperatore Theodosio
et Pulcheria excusatum abire <strong>371</strong> censuit hisce
verbis: <em>Nam illud quod pietas ipsius</em> (imperatoris videlicet)
<em>etiam me credidit interesse concilio, etiamsi
secundum aliquod exigeretur exemplum, nunc tamen
nequaquam posset impleri, quia rerum praesentium nimis
incerta conditio a tantae urbis populis me abesse
non sineret; et in desperationem quamdam animi tumultuantium
mitterentur, si pro occasione causae ecclesiasticae
viderer patriam et sedem apostolicam velle deserere</em> <small>[Note: <nobr><sub></sub></nobr> Consule S. pontificem, epist. 26 ad Theodosium,
in qua taxat et reprehendit, tamquam imperitum
et male de catholica fide sentientem, Eutychen; idque
exploratum habere <em>ex gestorum synodalium ordine,</em>
ex quibus <em>imperite, imprudenter errare detectus
est.</em> Et clarius epist. 24 statuit: <em>Mansuro judicio quod
</em><nobr><sub></sub></nobr> <em>praecessit, si impietas merito condemnata in sua pravitate
perstiterit.</em> Animadvertat, quaeso, ad haec Quesnellus,
et dicat an praecedentibus ejus dictis cohaereant.]</small>.
Quia vero S. pontifici maxime ecclesiasticae
<nobr><sub></sub></nobr> Orientis res cordi erant, cum civium incolumitati
et apostolicae sedis utilitati prospiciendum
censuit, haudquaquam suas partes obire praetermisit,
ut quae in indicta Ephesina synodo agenda erant secundum
divina et ecclesiastica jura procederent.
Propterea eamdem alloquens Pulcheriam, immediate
subjecit: <em>Quia igitur ad publicam hanc utilitatem
pertinuisse cognoscitis, ut, salva clementiae vestrae
venia, charitati meae et precibus civium non negarem,
in his fratribus meis quos vice mea misi, me quoque
adesse cum caeteris qui adfuerint aestimate; quibus, secundum
causam satis mihi ex gestorum serie et ipsius
de quo agitur professione patefactam, evidenter et plene
quid servandum esset ostendi</em> <small>[Note: <nobr><sub></sub></nobr> Sanctus Leo Magnus, epist. 26 ad Theodosium,
et epist. 27 ad Pulcheriam cap. 4. Haud scio Quesnellum
vere secutum fuisse Griman. sui codicis auctoritatem
in adornandis S. Leonis M. Operibus,
quemadmodum ipse semper testatus est. Quandoquidem
<nobr><sub></sub></nobr> nos deprehendimus illum hanc habere lectionem:
<em>Quia igitur ad publicam hanc utilitatem . . . . charitati
meae et precibus,</em> etc. Et Quesnellus illam vocem
<em>hanc</em> deleat, et pro <em>meae, me</em> in textum inducat.]</small>.</p>
<p>10. Ex quo sane agendi modo S. pontifex sibi
blandiebatur cuncta in ea synodo ad felicem exitum
per suos legatos esse perducenda; cum prius eos
necessario commonitorio de cunctis rebus agendis
definiendisve edocuerit, <em>evidenter et plene quid servandum
esset patefaciendo.</em> Sed jam de horum legatorum
<nobr><sub></sub></nobr> missione horumque necesaria instructione pro
omnibus quae agenda erant etiam mentionem facit
in epistola ad imperatorem, eadem die conscripta.
In qua pariter strictius paucis causas sive motiva illa
tria exposuit, quibus praepeditus detinebatur, ne
Ephesinae synodo per se interesset; tamen eum certiorem
facit ex gestorum serie satis superque compertum
habuisse <em>imperite atque imprudenter Eutychen
errasse, et debuisse a sua, quae merito reprobatur, persuasione
discedere.</em> Quare cum ipse imperator constituisset
<em>apud Ephesum habendum esse synodale judicium,
ut imperito seni ea in qua nimis caligat veritas
innotescat: Fratres meos Julium episcopum, et Renatum
presbyterum, et filium meum Hilarum diaconum
misi, qui ad vicem praesentiae meae pro negotii qualitate
sufficerent;</em> claudit tamen hanc epistolam indicando
se ad Flavianum episcopum talia scripta misisse, <em>ex
quibus indubitanter apparet, quid catholica Ecclesia
universaliter de sacramento Dominicae incarnationis
</em><nobr><sub></sub></nobr> <em>credat et doceat.</em> Innuere volens neque Eutycheti,
neque cuicumque alteri, licitum fuisse, sine aperta
haereseos et contumaciae nota resilire ab iis quae a
S. Petri cathedra, verae fidei columna et firmamento,
sequenda proponebantur.</p>
<p>11. Interim autem apostolicae sedis legati, de omnibus
quae jam in Eutychiano negotio contigerant
instructi, et de singulis in Ephesina synodo agendis
scriptum commonitorium a summo pontifice accipientes,
incunctanter itineri se committunt. Cunctorum
enim Eutychianorum artes <strong>372</strong> S. Leonem
eludere necessum erat. Qui praetextu malorum in
Orientem ob novam haeresim gliscentium, imperatoris
animum induxerunt ad brevissimum tempus
praestituendum, quo episcopi apud Ephesum convenirent.
Celerrime igitur suum iter eos aggredi oportebat,
ad Dioscori caeterorumque voluntatem frustrandam,
qui in votis habebant ut concilium generale
ageretur sine Romano pontifice, qui per seipsum
<nobr><sub></sub></nobr> immediate vel per suos legatos eidem praesideret.
Hinc ergo minime Quesnello subscribere possumus,
qui in dissertatione de Vita et Rebus a magno Leone
gestis, tum in notis ad epistolam 32, cuidam corruptae
lectioni ex Grim. cod. mutuatae insistendo, contendit
nondum ex Urbe profectos esse apostolicae
sedis legatos duodecimo kalendas Julii, ad synodum
Ephesinam ituros. Epistolam enim de qua agimus S.
Leo scripserat ad Flavianum. In qua ait: <em>Quamvis
</em><nobr><sub></sub></nobr> <em>evidenter appareat rem de qua agitur nequaquam synodali
indigere tractatu, tamen, frater charissime, subsecutos
esse significo quos in hac re placuit destinare.</em></p>
<p>12. Quesnellus ergo, illa voce <em>subsecutos</em> expuncta,
aliam, <em>subsecuturos,</em> videlicet, in textum intulit, codicis
Grimanei lectionem secutus; et ad marginem
hanc mantissam descripsit: <em>At nondum profectos esse</em>
legatos constat ex hac et epistola 34. Verum jam
tum duodecimo kalendas Julii legatos ex Urbe profectos
fuisse, et in Grimaneum codicem errorem
irrepsisse, ex multis conjicere possumus, atque potissimum
ex epistola praecedenti ad Julianum episcopum
Coensem directa, in qua scribens de praefatis
legatis ait, <em>quos ex latere meo vice mea misi.</em> Epistola
porro haec a S. pontifice fuit signata idibus Junii,
quae erat dies decima tertia hujus mensis. Si
ergo sanctus pontifex tum miserat suos legatos, non
est cur, despecta auctoritate aliorum omnium manuscriptorum
et praecedentium editorum, conjectari
velimus aut possimus, duodecimo kal. Junii nondum
<nobr><sub></sub></nobr> esse profectos, idque minime inferendum esse
contendamus ex una dumtaxat voce amanuensis lapsum
non obscure praeseferente et indicante, cum
omnia tum mss. tum edita exemplaria, <em>subsecutos,</em>
non <em>subsecuturos,</em> exhibeant. Accedit quod si tamdiu
iter aggredi protraxissent, cum concilium kal. Augusti
esset inchoandum, jam vix tempus illis superfuisset
Ephesum praestituta die attigendi. Et propterea
studium illud a S. Leone adhibitum pro frustrandis
malis Eutychianorum artibus minus prudens fuisset,
cum ob talem tantamque temporis prolatationem ei discrimini
se exposuisset, ut, annitentibus qui Eutychianae
causae patrocinabantur, concilium inchoaretur
et ad exitum perduceretur, minime exspectatis apostolicae
sedis legatis. Nec quidquam in Quesnelli favorem
concludere potest epistola illa 34, ad quam provocat,
quamque illis vocibus Leo Magnus orditur: <em>Profectis
jam nostris quos ad vos in fidei causa direximus,</em>
decimo kal. Augusti ab eodem summo pontifice signata.
<nobr><sub></sub></nobr> Nihil, inquam, in Quesnelli favorem concludit. Nam
in ea non praescribitur tempus quo ab Urbe pontificii
legati abscesserunt; et verba illa commode conciliari
possunt cum praecedenti, in qua pontificios legatos
<em>subsecutos</em> esse significabat. Iterum autem atque tertio
potuisse S. pontificem reddere certiorem Flavianum de
legatorum profectione quid impedit? Non ita facile enim
erat epistolarum commercium, nec ita expeditum et
tutum, ut certo sibi persuadere posset quod, nullo
interposito impedimento quod epistolarum et perlatorum
cursum retardaret, ejus epistolae ex urbe
Roma citissime Constantinopolim deferrentur. Quod
ultro quidem dat ipse Quesnellus in dissertatione de
Vita et Rebus a magno Leone gestis, affirmans S.
pontificis animum quandoque fluctuasse, ut litterae
quas ad imperatorem aliosque Orientalium miserat
fideliter redderentur. Sed ne abscedamus ab ea agendi
ratione quam cum Flaviano ipso idem S. Leo
servavit, hic animadvertere juvabit, pluribus in epistolis,
diversis quidem temporibus scriptis, ipsum
<nobr><sub></sub></nobr> certiorem reddidisse de acceptis synodalibus <strong>373</strong>
gestis contra Eutychen Constantinopoli exaratis <small>[Note: <nobr><sub></sub></nobr> <em>Litteras dilectionis tuae accepi cum gestis quae
apud vos de fidei quaestione confecta sunt.</em> Epist. 32:
<em>Lectis dilectionis tuae litteris . . . . et gestorum episcopalium
ordine recensito.</em>]</small>.
Id testatur in epist. 32, quae scripta est duodecime
kal. Julii. Rursus epistola 24, qua idibus Junii praecedentis
haec synodalia Acta recepisse testatur. Tandem
duodecimo kal. Junias, epist. 22, fatetur jam ad
ipsius manus pervenisse Flaviani epistolas, quibus
certior reddebatur de causa quam dolebat <em>apud vos
</em><nobr><sub></sub></nobr> <em>pravo errore commotam.</em> Non enim plenius de hoc
novo errore recenter exorto se instructum potuisset
fateri, nisi synodalia gesta una cum litteris accepisset.
Quapropter maxime laudari debet S. P. studium,
qui in rerum gravissimarum causis pluries de eodem
negotio expressam facit mentionem. Ut videlicet si
quandoque suarum epistolarum latores vel infirmitatibus
detinerentur, vel, inopinato aliquo casu essent
praepediti, aggressum iter interrumpere cogerentur,
illi saltem ad quos scripta dirigebat, aliis et aliis
epistolis, perlatoribus et nuntiis fierent certiores de
rebus quae per litterarum commercium tum tractabantur.
Si quae in hoc cap. tandem occurrunt quae
diligenter explicata non fuerunt, luculentius ex sequentibus
magis magisque constabunt.</p>
<br> <h4><center>CAPUT VIII.
<em>De aliis atque aliis S. Leonis Magni epistolis Ephesini
concilii occasione scriptis. S. P. studium pro Orientalium
scandalis abolendis, catholicaque fide firmanda.
Christiani Lupi opinio exponitur et illustratur;
Dioscorus vero Alexandrinus, imperiali abusus
potentia, catholicis episcopis vim oppressionemque
inferens, Eutychen absolvit, et synodum in latrocinium
convertendo apostolicae sedis legatos praesidium
quaerere et fugam arripere coegit.</em> </center></h4><nobr><sub></sub></nobr> 
<p>1. Tribus abscedentibus ab urbe Roma apostolicae
sedis legatis cum Dulcitio notario, nihil eorum S.
Leo praetermisit quae secum recogitaverat ad exitum
fidei causas perducere posse, amputatis praeterea per
sacerdotalem concordiam et pacem omnibus illis
scandalis quae ob privatas aemulationes et antiqua
odia per totum fere Orientem gliscebant. Uti ergo
censuit, suprema illa auctoritate, quam pro confirmandis
in fide fratribus S. Petrus a Christo Domino
acceperat, quid credendum et ab omnibus esset profitendum
circa Domini incarnationem, quidve ad
<nobr><sub></sub></nobr> abolendos pravos errores, qui nuper praetextu Nestorianae
haereseos evertendae exorti erant, esset
statuendum, aliis et aliis epistolis docere voluit; a
quarum regulis si nullus catholicorum recessisset,
minime fides catholica illud grave exitium passa
fuisset, de quo in praesentiarum verba facturi sumus.
Idibus igitur Junii ejusdem anni plures epistolas in
Orientem deferendas suis legatis dedit. Quas inter
principem locum habet illa dogmatica ad sanctum
Flavianum scripta, quam tamquam nostrae sincerae
fidei regulam in iis quae ad incarnationis Dominicae
mysterium spectant, summa sanctorum Patrum consensione,
conciliorum sanctionibus, Romanorum
pontificum decretis, habendam esse in catholica
Ecclesia stabilitum fuit. Ad hanc porro Chalcedonensis
concilii Patres attendentes, hocce judicium efformarunt,
nulla ratione videlicet differre ab ea revelatione
divo Petro facta, Christi Domini divinitatem
confitenti, ob quam beatus pronuntiatus est. Namque
PP. illi summa veneratione susceperunt, <strong>374</strong> <em>utpote
</em><nobr><sub></sub></nobr> <em>et magni illius Petri confessioni congruentem, et
communem quamdam columnam existentem adversus
perverse sentientes</em> <small>[Note: <nobr><sub></sub></nobr> Chalcedonense concilium, actione 4. Gelasius
papa, in Romano concilio, de apocryphis scripturis.]</small>. Cujus praeterea tanti faciendum
esse S. Gelasius papa censuit, ut in Romano
concilio de apocryphis agens scripturis illud decretum
ediderit, quo asseritur: <em>Probamus epistolam B. Leonis
papae ad Flavianum episcopum Constantinopolitanum
destinatam; cujus textum quispiam si usque ad
unum iota dispunxerit, et non eam in omnibus venerabiliter
receperit, anathema sit.</em></p>
<p>2. Qualem vero quantamque venerationem in
Ecclesia obtinuerit, probat etiam illa consuetudo a
cardinali Baronio annotata, qui asseverat Romanum
clerum Adventus tempore in divinis recitandis officiis
<nobr><sub></sub></nobr> eam legere consuevisse, quamque immediate
forte post Gelasii decretum observatam fuisse, indicant
sacrarum lectionum libri, qui ad usum chori inserviebant,
quos inter unum vetustissimum nostris
oculis lustravimus in Vaticana bibliotheca asservatum.
Hunc porro lectionum codicem sexto Ecclesiae
saeculo ab Agimundo presbytero, Romanis et uncialibus
characteribus descriptum, et in duas partes divisum,
prodit epigraphes quaedam ad calcem alterius
partis appositae, in qua non tantum scriptoris nomen
exprimitur, verum etiam indicatur eo codice uti consuevisse,
in divinis persolvendis officiis, ecclesiam
Sanctorum duodecim Apostolorum urbis Romae.
Illum itaque integre percurrentes, fere omnes S.
pontificis nostri sermones, et homilias, secundum
ordinem dierum atque festorum distributas offendimus,
cujus distributionis unum integrum specimen
ad hujus nostri Operis calcem apponere et exhibere
ipsi Vaticanae bibliothecae scriptores humanissime
nobis persuaserunt. Ut inde lectores colligere possent,
<nobr><sub></sub></nobr> contra quosdam recentiores criticos, antiquissimam
esse quarumdam solemnitatum institutionem,
et ad nostra usque tempora inviolabiliter eum ritum
esse in Ecclesia servatum, quem nostri majores animarumque
pastores tradiderunt. Quemadmodum
itaque ex hoc sacrarum lectionum libro comprobabitur,
haudquaquam vetustam ecclesiasticae disciplinae
traditionem in festis agendis divinisque laudibus
persolvendis fuisse mutatam; ita facile heterodoxi
argumentari poterunt summa religione fuisse servatam
sacram traditionem, et inviolabiliter mansisse
incorruptam in rebus ad fidei dogmata sacramentorumque
administrationem pertinentibus, de quibus
in praesens verba facere nec congruum, nec ne
cesse est.</p>
<p>3. Jam vero hocce Vaticano codice relicto, ad
laudatam epistolam revertamur, in qua conscribenda
eum scopum sibi Leo Magnus proposuit, ut fidei in
multorum Orientalium cordibus, <em>ob unius imperiti
</em><nobr><sub></sub></nobr> <em>senis</em> novam doctrinam nutanti et periclitanti, praesidium
et firmamentum praeberet, pravos errores
damnaret et universo catholicorum coetui quid perpetuo
et inviolabiliter esset credendum proponeret
atque decerneret. Minime opus est hic eam doctrinam
recensere qua haec epistola referta est, vel saltem,
singula ejus capita, in quibus divisa est, explicare.
Vix aliquem ex theologis haec latere posse arbitramur.
Illud unum dumtaxat annotandum censuimus,
quod et in antecedentibus aliqua ratione delibavimus,
S. Leonem videlicet, absque Occidentalium
concilio, et cujusquam alterius episcopi suffragio,
tamquam <em>absurdam</em> atque <em>perversam</em> Eutychis <em>professionem</em>
damnasse, et dignis objurgationibus corripuisse
Constantinopolitanos judices, qui in synodo increpare
omiserunt <em>sermonem nimis insipientem, nimisque
blasphemum, quasi nihil quod offenderet esset auditum,
cum tam impie duarum naturarum ante incarnationem
unigenitus Dei Filius fuisse dicatur, quam nefarie
postquam Verbum caro factum est natura in eo singularis
</em><nobr><sub></sub></nobr> <em>asseritur</em> <small>[Note: <nobr><sub></sub></nobr> Epist. 24 ad Flavianum, cap. 6. Videsis cap. 2
<nobr><sub></sub></nobr> et 3 harum nostrarum Exercitationum.]</small>. Mandat tamen cum Eutychete miserationem
<strong>375</strong> adhiberi, iis conditionibus servatis,
quod huic epistolae subscribere non detrectaret, et
viva voce prava dogmata quae imbiberat damnaret.
Totius denique causae exsecutionem suis legatis commisisse
asseverat, qui pontificias partes in concilio
agere et sustinere debent, Divinitatis auxilium opitulaturum
fore confidens, ut is qui erraverat, damnata
sensus sui pravitate, salvetur <small>[Note: <nobr><sub></sub></nobr> Videsis epist. 29 ad Ephesinam synodum.]</small>. Si quis igitur
modo parumper ad hanc summi pontificis agendi rationem
animadvertat, nescio an rationabiliter dubitare
poterit S. Leonem plenam et absolutam exercuisse
potestatem et jurisdictionem, vel in haeresi
Eutychiana damnanda, vel in fidei regulis conscribendis,
<nobr><sub></sub></nobr> vel denique in decernendis iis formulis
et conditionibus sub quibus dumtaxat ad poenitentiam
et satisfactionem Eutychem recipiendum esse
mandavit, si falsum dogma quod pertinacius defenderat
ejuraret et exsecraret? Haec igitur agendi ratio
valde diversa est ab illa quam Quesnellus confingit,
contendens Orientalium causas non ad unum summum
Romanum pontificem, sed ad omnes primarum
sedium episcopos et synodos esse delatas, quorum
judicium semper appellabant qui a provincialibus
vel metropolitanis episcopis condemnabantur. Dicant,
amabo, quotquot ita fabulantur, cujus concilii
auctoritate in lucem prodiit haec ad Flavianum dogmatica
epistola, vel quinam fuerint illi Occidentis
episcopi qui suffragium tulerunt in hac haeresi damnanda,
vel in fidei regula praescribenda? S. Leo solus
haec omnia praestitisse et praestare debuisse satis
exploratum est. Qui, suae sedis plenitudine potestatis
usus, quae juris apostolatus erant indicavit, definivit,
praescripsit, rerum deinde omnium exsecutione suis
<nobr><sub></sub></nobr> legatis commissa, quibus in futura synodo ejus partes
subire imperaverat; quin jam lata decreta ex aliorum
episcoporum suffragio vim et vigorem assequerentur,
sed solemniorem promulgationem dumtaxat;
ita ut qui in Oriente de ea fide postulabantur, aut
suspecti erant, harum litterarum subscriptione probarentur,
et quoties subscribere detrectassent, omni
clericali honore et gradu privati a catholicorum coetu
expellerentur.</p>
<p>4. Et quidem quid aliud indicant aliae illae litterae
quas S. pontifex in Oriente suis legatis deferendas
dedit? huic consona est alia subsequens ad Julianum
episcopum Coensem scripta, qui optime instructus de
iis quae in duobus praecedentibus Constantinopolitanis
synodis contigerant, quibus eum interfuisse ex
Actorum serie intelligimus, jam per Basilium diaconum
ad S. Leonem sua scripta direxerat, <em>quae multum</em>
(ait Leo) <em>nobis catholici sensus fervore placuerunt,
etiam hanc paginam quae illis epistolis consonaret adjecimus</em>
<nobr><sub></sub></nobr>  <small>[Note: <nobr><sub></sub></nobr> Epist. S. Leonis 25, cap. 1 et seqq.]</small>. Hic autem praecedentem ad Flavianum
episcopum indicatam esse, dubium esse non potest,
cum expresse id S. Leo in hujus epistolae exordiis
fateatur, scribendo: <em>Licet per nostros quos ab Urbe
pro fidei causa direximus plenissimas ad fratrem nostrum
Flavianum litteras miserimus, contra nimiae impietatis
errorem.</em> Quid autem praefatae epistolae ad
Flavianum directae in praesenti adjicere voluerit <em>ut
unanimiter atque constanter his qui Evangelium Christi
corrumpere cupiebant</em> resisterent, hujus textus perspicue
manifestat. In quo demonstrat Eutychen spem
Christianam omniumque mysteriorum veritatem corrumpere;
utriusque naturae proprietates in Christo
mansisse; Christi quoque animam non praeexstitisse
corpori, nec corpus ex nihilo conditum; sed utrumque
nobiscum ejusdem esse naturae. Sed tandem esse
incitatum (ait) ad <em>latitudinem disserendi ab ipsa materiae</em>
amplitudine. Sed illum amplius dicendi copta laborare
non oportere, praesertim cum per suos legatos
ad Flavianum sufficientes litteras misisset, <em>ad confirmandos
</em><nobr><sub></sub></nobr> <em>animos non solum sacerdotum, sed etiam laicorum.</em>
His profecto consonae sunt duae aliae subsequentes
epistolae <strong>376</strong> eadem die signatae; quarum altera
est ad Theodosium Augustum, altera ad Pulcheriam
pariter Augustam; vel illa quam ad Faustum et
Martinum archimandritas Constantinopolitanos direxit.
In hac enim evidentissime fatetur se potissimum
rata habere Constantinopolitani concilii gesta, ex
quorum lectione cum cognovisset merito fuisse Eutychianum
dogma reprobatum, <em>etiam nos</em> (subjicit)
<em>detestandum esse decernimus.</em> Addit praeterea: <em>Ut si
insipiens in sua pravitate voluerit permanere, habeat
cum his consortium quorum est secutus errorem. Merito
enim fiet extra Christi Ecclesiam, qui in Christo
humanam, id est nostram negat esse naturam</em> <small>[Note: <nobr><sub></sub></nobr> Epist. S. Leonis ad Ephesinam synodum, c. 2.]</small>.</p>
<p><nobr><sub></sub></nobr> 5. Sed jam de epistola ad Ephesinam synodum
scripta verba faciamus, ex qua sancti pontificis studium
hujusque agendi ratio notiora fient quae adhibuit
ut Orientalium scandala, aemulationes privataque
odia abolerentur, et catholica fides in omnium corde
firmaretur. In hac enim percurrenda epistola intelleximus
S. Leonem omnes Eutychis, Chrysaphii et
Dioscori artes ad Theodosii pium animum pervertendum
adhibitas prorsus latuisse, ut nec leviter suspicari
posset apostolicae sedis jura in dicta Ephesina
synodo pessumdanda, et ad exitium perducenda esse.
Immo hujus epistolae textum sedulo inspicientes,
merito conjicere nobis opus fuit laudatum Theodosium
imperatorem divinis insistendo institutis omnino
apostolicae sedis auctoritatem (ut par erat) interponere,
et adhibere voluisse pro eadem synodo
convocanda; ut nimirum per Romanum pontificem
S. Petri successorem declararetur quidquid in illa
fidei controversia ab omnibus catholicis esset tenendum.
Quae sane Leoni argumenta praestabant imperatorem
<nobr><sub></sub></nobr> talem primo habuisse animum, ut nefas
prorsus judicaret praesidio synodi Patribus esse pro
iis apostolicae sedis juribus violandis quae jam in
praecedentibus generalibus conciliis divina primo
humana deinde auctoritate firmata et approbata fuere.
Ne vero fabulari videar, verba illa quibus S. pontifex
epistolam ad synodum Ephesinam orsus est immediate
subjiciam. <em>Religiosa</em> (ait) <em>clementissimi principis
fides sciens ad suam gloriam maxime pertinere, si
intra Ecclesiam catholicam nullius erroris germen exsurgeret,
hanc reverentiam divinis detulit institutis, ut
ad sanctae dispositionis effectum auctoritatem apostolicae
sedis adhiberet, tamquam a beatissimo Petro cuperet
declarari quid in ejus confessione laudatum sit.</em>
Si itaque S. Leo Ephesini concilii PP. allocuturus,
cur, qua occasione, quove titulo imperatorem apostolicae
sedis auctoritatem adhibuerit enarrat, non
video quemadmodum quidam scriptores nimis fidenter
asseveraverint eam synodum sola imperatoris
<nobr><sub></sub></nobr> auctoritate fuisse indictam atque coactam. Apostolicae
utique sedis auctoritatem adhiberi petiit, ut divinis
pareret institutis, et ut novum erroris germen
radicitus evelleretur. Praeterea si imperator cupiebat
ab apostolica sede, tamquam a divo Petro declarari
quid in hujus confessione a Christo Domino laudatum
fuerat, vix credi potest ita animo et opere tum Romanorum
pontificum juribus repugnasse, iisque fuisse
infensum, ut haec abolere quaesiverit. Et propterea
omnem injuriam, quam tum apostolica sedes passa
est, non in imperatorem, sed in ejus ministros, qui
principis clementia, et maxime animi infirmitate, abusi
sunt, rejiciendam esse constantissime propugnamus.
Cujus quidem rei si alia argumenta exponere deberemus,
illud unum abunde pro omnibus sufficeret,
quod colligimus ex priori epistola ejusdem Theodosii
ad S. Leonem, qua sincere omnia scandala et
turbas in Constantinopolitana Ecclesia excitatas ob
Eutychis haeresim indicavit, et ut medelam iis adhiberet
efflagitavit <small>[Note: <nobr><sub></sub></nobr> Videsis cap. 2 et 3 harum Exercitationum]</small>.</p>
<p><nobr><sub></sub></nobr> 6. Quod quidem non obscure et in hac epistola ad
Ephesinam synodum <strong>377</strong> patefecit scribens: <em>Verum</em>
(loquitur de Eutyche) <em>quia etiam talium non est negligenda
curatio, et pie ac religiose Christianissimus imperator
haberi voluit episcopale concilium, ut pleniore
judicio omnis possit error aboleri; fratres nostros Julium,</em>
etc. . . . . . . <em>et communi vobiscum sententia, quae
Domino sint placitura constituant.</em> En ergo synodi
habendae causa sufficientissime explicata. Necessum
erat mederi malis quibus Eutyches laborabat, qui
Christi Evangelio (ut ait idem S. Leo) contradicebat,
ostendens se nullum umquam studium cognoscendae
veritatis habuisse. Id imperator flagitaverat. Et ideo,
divinorum institutorum dictamen primo secutus,
<em>auctoritatem apostolicae sedis</em> ad sanctae dispositionis
<nobr><sub></sub></nobr> effectum adhibuit; petiit haberi episcopale concilium
<small>[Note: <nobr><sub></sub></nobr> Cohaerere haec omnia cum iis quae in praecedentibus
cap. 4, 5 et 6 diximus, lector ipse judicabit.]</small>, credens hoc modo etiam Eutychetis nomini
prospicere et consulere posse. Cum propter senectutem
et archimandritae magni et celebrioris monasterii
ministerium honorabilis videretur, ut Leo ipse in
epistola ad Julianum Coensem clarius indicavit <small>[Note: <nobr><sub></sub></nobr> Consule epist. 31 ad Julianum Coensem, in qua
disserens de Eutychis opinione apud imperatorem
Theodosium, scribit, cap. 2: <em>Et quia clementissimus
</em><nobr><sub></sub></nobr> <em>imperator, pro benevolentia et pietate animi sui, de
statu hujus qui ante honorabilis videbatur diligentius
voluit judicari, ob hoc indicendum credidit episcopale
concilium.</em> Vide epistolam 41 ad Pulcheriam, post
Ephesinam synodum scriptam.]</small>.
Igitur apostolicae sedis auctoritatem imperator non
despiciebat, non rejiciebat, si pro habenda synodo
eam adhibere voluit. Hujusce quidem votis Romanum
pontificem potuisse aut debuisse obsistere nulla prorsus
ratio suadebat. Cum ageretur potissimum de
evellendo tali tantoque zizaniorum germine, quod
sacram et ecclesiasticam oeconomiam rerumque administrationem
susquedeque cum fidei catholicae
exitio vertebat. Quare ad abolendum tantarum perturbationum
strepitum, et ad jam excitatas discordias
componendas, quae ex una parte originem trahebant
a Nestorianorum reliquiis, ex altera a novo germinante
errore in dies adolescente procreabantur, plenius
judicium expedire et quasi necessarium esse videbatur.
<nobr><sub></sub></nobr> Quamvis revera fidei causa sufficienter in
Constantinopolitana synodo a Flaviano primum fuerit
tractata; et demum recognita, approbata, atque
confirmata ab eodem sanctissimo pontifice Leone.
Id, velit nolit, Quesnellus fateri debet, qui nusquam
inter canonicum et solemnius judicium, quemadmodum
opus erat, discrimen admisit, quod quidem
pluribus in locis S. Leo ipse indicavit. Et potissimum
in hac eadem epistola, et in subsequentibus, in quibus
non tantum disseruit <em>de pleniore judicio vel diligentiori
examine</em> habendo, sed de sententia canonice
in Eutychen lata, et ab apostolica sede approbata et
confirmata; verum etiam indicat <em>libellum</em> ab ipso
Eutyche jampridem acceptum, in quo profitebatur
propria voce et subscriptione suam damnaturum
opinionem, <em>spondens per omnia nostram</em> (ait idem
sanctus Leo) <em>secuturum esse sententiam.</em></p>
<p>7. Non absimilia scripta conspicimus in duabus
epistolis, idibus Junii pariter signatis, quarum alteram
<nobr><sub></sub></nobr> ad Pulcheriam Augustam, alteram ad ipsum Julianum
Coensem direxit. Ad quas cum animadvertisset
Paschasius Quesnellus, quaesivit cur eadem die
duas epistolas Leo dedisset cum Juliano, tum Pulcheriae
Augustae, cum una singulis sufficere potuisset.
Praesertim cum novarum litterarum causa et argumenta
non appareant. Quaestionem dirimere idem Quesnellus
nisus est, variis in medium conjecturis adductis,
quas nos lectori transcribere non piget, ut forte
deducat, quod nos plene hactenus non sumus assecuti.
Nihil ergo (ait Quesnellus) certi affirmem:
an occasione nuntii qui legatos anteverteret, an
metu ne legati adire Augustam prohiberentur, quod
certe accidit, ut ex epist. 41 satis apertum est. Nam
altera epistola ad Pulcheriam breviter complectitur
<strong>378</strong> ea quae per legatos scripta, et legatos retentos
aliquamdiu Romae ex breviore epistola quam iterum
ad Flavianum XII kalendas Julii accepimus: Cum ea
(inquit) quae ipsi portabunt scripta sit plenius instruendus.
<nobr><sub></sub></nobr> Et rursus: Subsecuturos significo quos in hac
re placuit destinare. Priores has Quesnellii conjecturas
minime esse spernendas ingenue fateor. Ea quoque
admissa ratione qua asseverat legatos praepeditus
fuisse, ne coram Pulcheria Augusta se sisterent, ut
apparet ex tota laudata 41 epistola, in qua vehementer
conqueritur ad eam non pervenisse epistolas <em>quas
in fidei causa</em> per suos clericos direxerat. Et ibidem
clericorum voce legatos ad Ephesinam synodum indicare
voluisse, inferius manifestat, subjiciens: <em>Sed
cum ad mansuetudinem vestram adeo non potuerint
pervenire qui missi sunt; ut ad nos vix unus illorum
Hilarus diaconus noster effugiens sit reversus, iteranda
</em><nobr><sub></sub></nobr> <em>scripta credidimus.</em> Hanc autem epistolam post Ephesinam
synodum scripsisse ex toto illius contextu, de
quo opportunius suo loco verba faciemus, tum ex
temporis nota manifestum est. Signata quippe fuit III
idus Octobris ejusdem anni. Utcumque tamen res
contigerit; videlicet, an Leo habuerit nuntium qui
legatorum iter anteverteret; an metuerit quod legati
Augustam prohiberentur adire, ignoramus. Unum
tamen exploratum est, S. Leonem omne studium adhibuisse,
omniaque quaesivisse media ut Orientalium
scandala abolerentur, et catholica fides ibidem laesa
et quasi periclitans firmaretur. Aliam tamen Quesnelli
conjecturam, qua sibi persuasit XII kalendas Julii
legatos adhuc Romae fuisse retentos praecedenti capite
jam nos rejecimus, ideoque eam missam facimus.</p>
<p>8. Interim vero, profectis jam apostolicae sedis
legatis, S. Leo litterarum commercium cum S. Flaviano
non intermisit. Nam cum ab eo novas litteras per
Basilium diaconum accepisset, duodecimo kalendas
<nobr><sub></sub></nobr> Augusti ad eum rescripsit, suisque in litteris, ut strenue
contra <em>inimicos nativitatis et crucis Christi</em> dimicaret,
quin ab adversariorum potestatibus et insidiis
territaretur adhortatur. Ut hanc animi firmitatem ei
suaderet Pauli apostoli verbis usus est: <em>In nullo terreamini
ab adversariis, quae est illis causa perditionis,
vobis autem salutis.</em> Sed sancto pontifici aliquo modo
innotuisse tum Dioscori, Chrysaphii, caeterorumque
Eutychianorum machinationes argumentari licet.
Quia Basilius litterarum Flaviani perlator recenter e
Constantinopoli abscesserat, et multa Leoni narrasse
quae in Flaviani epistola non continebantur, indicant
S. P. verba illa: <em>Et ad familiarem interrogationem
idoneus erat sermo praedicti, per quem nunc alloquia
reddentes, dilectionem tuam per Dei nostri gratiam, in
quo fidimus, cohortamur, utentes verbis apostolicis,</em> etc.
Non obstante tamen tantarum perturbationum conflictu,
imperitorum insaniam curare cupiens, mandat
Flaviano patientiae medicinam adhibere. <em>Ad curandam</em>
<nobr><sub></sub></nobr> (ait) <em>imperitorum insaniam, etiam patientiae vos
adhibere volumus medicinam,</em> ita ut si Eutychiani, qui
increverant, suum exsecrassent errorem, misericordiae
iisdem episcopalis benevolentia non negaretur:
<em>Mansuro</em> (attendat ad haec verba Quesnellus) <em>judicio
quod praecessit, si impietas merito condemnata in sua
pravitate perstiterit.</em> At de gravissimis machinationibus
quae in fidei et catholicorum exitium ordiebantur
et parabantur, a Basilio familiaribus illis interrogationibus
S. Leonem fuisse instructum, perspicue alia
epistola tertio idus Augusti signata patefacit. Scribit
enim ad eumdem Flavianum, cujus taciturnitate
pontificiam augeri sollicitudinem manifestat, dicens:
<em>Cum nos curarum tuarum participes, pro fidei defensione
solliciti, frequenter per occasiones idoneas ad
dilectionem tuam litteras miserimus,</em> consolationibus
pontificiarum adhortationum eum adjuvare cupiens,
ne adversariorum stimulis moveretur, tandem adhortatur:
atque ut <em>tota celeritate</em> (ait) <em>ad nostra scripta
respondeas, nosque subinde de tuis actionibus, nostrorumque</em>
<nobr><sub></sub></nobr> (legatorum videlicet) <em>et de totius causae absolutione
facias</em> <strong>379</strong> <em>certiores, ut sollicitudinem quam
nunc pro fidei defensione gerimus prosperioribus nuntiatis
molliamus.</em> Maximis ergo angustiis tum urgeri
atque cruciari pontificium animum illa verba significant.</p>
<p>9. At quid? Graviora adhuc perpeti fuit coactus,
quia ejus studium Eutychiani, Dioscoro et Crysaphio
impotenter agentibus, eludere et irritum reddere
ausi sunt. Nam Ephesina illa synodus kalendis Augusti
indicta, infelicissimum habens exordium, sexto
idus ejusdem mensis, cum Dioscorus episcopus
<nobr><sub></sub></nobr> Alexandrinus, spretis omnibus ecclesiasticis regulis
primatum in ea sibi vindicavit, extortis hac de causa (ut
vidimus) a potestate saeculi, nimirum a Theodosio imperatore,
litteris quibus <em>auctoritatem et primatum</em> eidem
praebebatur. Clarissimus tamen Christianus Lupus ad
hanc cum Dioscori tum Theodosii imperatoris agendi
rationem animadvertens, Theodosium nititur excusare,
hujusque litteras benigne interpretari arbitratus,
quod minime in consiliis habuerit Romani pontificis
jura violare et infringere; sed Dioscorum se
constituisse synodi praesidem ex violenta invasione,
nequaquam ex delegatione principis <small>[Note: <nobr><sub></sub></nobr> Christianus Lupus, ad canones Ephesinos scholiis
et notis illustratos, capite 5.]</small>. Hinc non
contemnendas quasdam rationes subjecit scribendo.
Absit ut Theodosius Augustus se ab eunucho seduci
permiserit ad Romanum episcopum a praesidentia
excludendum. Etenim sacris ejus ad Dioscorum
epistolis additur haec subnotatio: Eodem tenore scriptum
est Juvenali episcopo reverendissimo Hierosolymorum,
et ipse Dioscorus in synodo Chalcedonensi
dixit ad gloriosissimos judices: Comperit vestra clementia
<nobr><sub></sub></nobr> quia non mihi soli sanctissimus noster imperator
commisit judicium, sed et beatissimo Juvenali
et sanctissimo <em>episcopo Thalassio.</em> Verum idem
Christianus Lupus volens ex una parte Theodosium
imperatorem ab hac nota purgare, et sedis apostolicae
jura tueri, narrat quemadmodum Dioscorus synodi
praesidentiam usurpare contendens vigore sacrae
divalis, eidem obstitit Julius episcopus <small>[Note: <nobr><sub></sub></nobr> Male Julium episcopum Puteolanum confundit
Christianus Lupus cum Juliano episcopo Coense, ex
antiquorum editorum lectione deceptus. Vide quae infra
dicemus.]</small> Puteolanus,
unus ex S. Leonis legatis, interpretante Florentio
Lydiae episcopo, dicens: <em>Eodem tenore a piissimis
et Christianissimis sanctissimus noster papa Romanae
Ecclesiae praepositus vocatus est.</em> Et Hilarus diaconus,
alter ex legatis a latere sancti Leonis, palam in ea
pseudosynodo protestatus est; <em>Gloriosissimi et Christianissimi
imperatores charitatem circa fidem catholicam
et affectum tenentes, beatissimum episcopum nostrum
Leonem apostolicae sedis praesulem, ut huic venerabili
et sancto concilio adesset, dirigentes venerabiles
epistolas, supplicarunt.</em> Ex qua loquendi formula colligit
<nobr><sub></sub></nobr> idem sapientissimus annotator imperatoris ad
Romanum pontificem epistolas non rigorosas jussiones
praetulisse, sed supplicationes, quas tamen Leo
cujusdam reverentiae causa jussiones appellare voluerit,
ut magni habere indicaret. Rursus autem Hilarum
institisse, ne sibi aliisque legatis commissum
munus cum apostolicae sedis dedecore et contemptu
dejiceretur, probant sequentia haec verba: <em>Papa nos
direxit, non dubitans se in nobis adesse, quos praecipue
cognoscit omnia quae ad fidei catholicae sinceritatem et
quae ad sancti Petri apostoli pertinent reverentiam
agere</em> <small>[Note: <nobr><sub></sub></nobr> Haec Hilari diaconi verba concinunt iis quae
frequentius in Leonis epistolis pro Ephesina synodo
<nobr><sub></sub></nobr> scriptis legenda occurrunt, ut videre est in epistolis
ad Theodosium atque Pulcheriam.]</small>.</p>
<p>10. Majus tandem robur Lupi annotationes assequi
videntur ex iis quae Lucentius Asculanus episcopus
in Chalcedonensi concilio Dioscoro objecit, hunc de
gravi crimine insimulans, dicendo: <em>Judicii sui necesse
est eum dare rationem, qui cum personam judicandi
non haberet, praesumpsit et ausus est synodum
facere</em> (id est synodo generali praesidere), <em>quod</em> <strong>380</strong>
<nobr><sub></sub></nobr> <em>sine auctoritate sedis apostolicae numquam licuit, numquam
factum est.</em> Haec ergo sunt quae cum laudabili
eximiae eruditionis apparatu idem Christianus Lupus
annotavit; ut videlicet ostenderet Theodosium facile
purgari posse ab ea schismatis nota, qua inuri posse
ob violata apostolicae sedis jura, post Baronium,
multi, et fere omnes, scriptores opinati sunt. Verumtamen
varia Christiano Lupo negotium facessere possunt,
illiusque opinationem extenuare. Nam imprimis
quod spectat ad imperatoris divalem, qua Dioscorus
<nobr><sub></sub></nobr> synodi praeses constitutus legitur, eam aliter ac illius
verba sonant difficile est interpretari. Habet enim:
<em>Hac de causa necessarium duximus his sacris litteris uti
ad tuam reverentiam, per quas manifestum facimus tuae
beatitudini, et universae sanctae synodo, quod nos, regulas
Patrum sequentes, non solum propter Theodoretum,
sed etiam alios omnes qui ad congregatam sanctam
synodum pertinent, auctoritatem et primatum tuae praebemus
beatitudini.</em> Haec verba sane, cum tota illa praecedenti
causali, apertum schisma contra sedem Romanam
divalem illam excitare et inducere etiam
Rusticus diaconus, vetustus interpres Actorum Chalcedonensis
synodi, intellexit. Quod sequenti annotatione
indicavit, ad ultima illa verba subjiciens:
<em>Aperte contra sedem Romanam.</em></p>
<p>11. Nec quidquam conficere posse arbitramur quod
in eadem divali Juvenalis episcopi Hierosolymorum
et Thalassii Caesareensis in Cappadocia primati nomina
offendamus, ut conjicere possimus ejusdem divalis
vigore istis quoque primatum ab imperatore
<nobr><sub></sub></nobr> fuisse attributum. Nam dumtaxat imperator ibidem
indicavit sibi persuasum esse duos hos episcopos futuros
esse animo et actionibus concordes ipsi Dioscoro.
Sed de collato iisdem primatu et praesidendi
auctoritate altum servat silentium. Verba ergo quae
sequuntur exscribamus. <em>Scientes diligentius quod et
reverendissimus archiepiscopus Hierosolymorum Juvenalis,
et beatissimus archiepiscopus Thalassius, et omnis
talis fervens amator et aemulator orthodoxae fidei,
consentanei erunt tuae sanctitati, radianti per Dei gratiam
honestate vitae et catholica fide.</em> Nullam ergo facultatem
Juvenali et Thalassio archiepiscopis factam
fuisse perspicuum est. Alias et quicumque qui in ea
synodo locum habuisset, quique Dioscori studiis et
partibus suo consensu adhaesisset, praesidis auctoritatem
sibi potuisset assumere, hancque illi adjudicare
ob illa verba <em>et omnis talis fervens amator . . . . . consentanei
erunt tuae sanctitati;</em> quod quidem Christianus
Lupus nec dat, nec dare potuit. Restat difficultas an
<nobr><sub></sub></nobr> Theodosius eodem tenore scripserit vel ad Juvenalem,
vel ad S. Leonem papam. Subnotatio a Lupo pro Juvenale
adducta nutat. Nam Labbeus legendum credidit,
<em>eodem tempore</em> <small>[Note: <nobr><sub></sub></nobr> Consule Acta concilii Chalcedonensis, tom. IV
Conciliorum generalium, pag. mihi 883.]</small>. Quamvis Stephanus Baluzius
priorem retinendam esse lectionem judicaverit, <em>ut in
libris calamo exaratis.</em> Addit: <em>Romani reposuerunt:
Eodem tenore scriptum est etiam Juvenali,</em> etc. <em>Editio
Regia: Eodem tempore scriptum est etiam.</em> Concludit
itaque idem Baluzius: <em>Nemo non videt erratum esse
typographi, neque video cur retentum sit a Labbeo.</em> In
hac itaque mss. codd. et editorum varietate, quid
certi inferre possimus non video. Idcirco ejusmodi
annotationi firmiter insistendum esse non arbitror.
Potissimum cum lateat a quo vel qua auctoritate
conciliorum Actis fuerit apposita. Praeterea dato
adhuc quod lectio a Christiano Lupo adoptata genuina
sit <small>[Note: <nobr><sub></sub></nobr> Videsis quae in hoc cap. luculentius de epistola
S. Leonis ad synodum Ephesinam a nobis dicta
sunt.]</small>, et a nemine in dubium adducatur, quid
inde? An non verba illa: <em>eodem tenore scriptum est
etiam Juvenali,</em> sine ulla violenta interpretatione exponi
<nobr><sub></sub></nobr> possunt, Juvenali scriptum fuisse, ut unanimi
consensione Dioscoro adhaereret? In hoc casu litterae
ad Juvenalem Hierosolymorum directae apprime
respondent Theodosii divalibus Dioscoro datis, in
quibus dumtaxat mentio facta est Juvenalem et Thalassium
in ea synodo consentaneos futuros <strong>381</strong> esse
<em>sanctitati Dioscori, radianti Dei gratia honestate vitae
et catholica fide.</em> Nullo respectu habito ad auctoritatem
et primatum quae solus Dioscorus summa injuria
extorserat. Sed vim potius facere possunt in Lupi
<nobr><sub></sub></nobr> favorem verba quibus Dioscorus, se purgare cupiens
a criminibus in Ephesina synodo patratis, Chalcedonensibus
PP. audacter respondebat: <em>Comperit vestra
clementia quia non mihi soli sacratissimus noster imperator
commisit judicium, sed et beatissimo Juvenali et
sanctissimo Thalassio auctoritatem synodi dedit. Nos
ergo judicavimus quae judicata sunt. Consensit nobis
universa synodus. Quare in me solum ista extenduntur,
quando auctoritas ex aequo tribus data est, et judicatis
a nobis consensit, ut dixi, universa synodus.</em></p>
<p>12. Postrema profecto haec verba, quae annotare
Lupus omisit, si non subdole et ad adsciscendos sibi
in criminibus socios prolata fuissent, argumentum
suppeditarent judicandi Dioscorum arroganter non
sibi assumpsisse ex imperatoris divali auctoritatem
synodo veluti primatem praesidendi, sed ex aequo et
Juvenali atque Thalassio datam fuisse. Verumtamen
in nostrae causae favorem quid deduceretur? Si in
illa divali nulla prorsus mentio Leonis summi pontificis
habeatur, ad quem, spectatis omnibus juribus et
<nobr><sub></sub></nobr> praecedentium conciliorum consuetudine synodo praeesse
pertinebat? Non video ergo quemadmodum
plene Theodosius purgari possit ab ea nota, qua,
circumventus a suis ministris, ultro manus praebuerit
ad apostolicae sedis jura infringenda. Modo tandem
difficultas redit, an Theodosius eodem tenore
scripserit ad S. Leonem. Duo quidem consideranda
occurrunt, quae Lupi opinioni patrocinari videntur.
Alterum, quod jampridem in hoc capite a nobis discussum
et enucleatum est, disserentes de divi Leonis
epistola ad Ephesinam synodum. Aliud est testimonium
Julii Puteolani <small>[Note: <nobr><sub></sub></nobr> Clarissimus Christianus Lupus, editorum fidem
secutus, non Julium, sed Julianum legendum esse
arbitratus est, atque, eminentissimi cardinalis Baronii
opinionem secutus, hunc esse Julianum episcopum
Coensem sibi persuasit. Sed falso quidem, ut
omnes sancti Leonis Magni epistolae in quibus de suis
legatis verba facit evidentissime demonstrant. Id
etiam annotavit Stephanus Baluzius, qui molli brachio
carpit Labbeum, quod antiquorum mss. codd.
lectionem in sua editione non fuerit secutus, nime
<nobr><sub></sub></nobr> Parisiensis videlicet et Divionensis, quae habent Julium,
non Julianum. Addit praeterea: Haec prava lectio
ita imposuit summo viro card. Baronio, ut cum
arbitraretur hic nominari Julianum episcopum Coensem,
miraretur hominem Graecum inter Graecos per
interpretem locutum esse in synodo, et id refert ad
excellentiam Romanae Ecclesiae.]</small> ab ipso Lupo in medium
adductum. Quoad primum attinet, gravissimae solum
conjecturae occurrunt. Non enim hactenus ab eruditis
Theodosii epistolae ad Leonem de indicta Ephesina
synodo repertae sunt, ut certo statuere possimus
has ejusdem fuisse tenoris cum divalibus ad Dioscorum
directis. Unum dumtaxat exploratum est, numquam
S. Leonem suspicatum fuisse quod praerogativa
<nobr><sub></sub></nobr> primatus et jus praesidendi synodo aliorum impotentia
ipsi esset adjudicandum. <em>Alias auctoritatem
apostolicae sedis quam adhibuit</em> Theodosius numquam
interposuisset, nec suos legatos tot tantisque laboribus
et discriminibus exposuisset, locum et tempus
factiosis viris forte dedisset, optime conscius eadem
tempora non semper currere posse. Tale tantumque
robur tenebat in virtute S. pontifex, ut nequaquam
a quacumque saeculi potestate vinci posset; potissimum
cum ageretur de apostolicae sedis juribus et
praerogativis, quas nec leviter laedere cuiquam permisit,
ut sexcentis exemplis ex ejus vita desumptis
explicare possemus. Julii utique episcopi Puteolani
locutio multum conficeret. Auctoritatem autem et
pondus haberet ad purgandam diluendamque schismatis
notam qua a quamplurimis scriptoribus Theodosius
imperator inuritur. Sed Theodosii litterarum
tenor qualis fuerit, hactenus ignoratur. Propterea
qui nodum in scirpo quaerere solent, et vel <strong>382</strong> imperatorem
<nobr><sub></sub></nobr> laesae ecclesiasticae jurisdictionis reum,
vel qui Romanorum pontificum auctoritatem in indicendis
et habendis conciliis reformare et penitus dejicere
nituntur, si alia argumenta magis perspicua
non suppeterent, respondebunt: Verba illa, <em>eodem
tenore</em> cadere dumtaxat supra concilii indictionem,
ita ut aeque sanctus Leo ab imperatore vocatus fuerit,
ac Dioscorus, Juvenalis, atque Thalassius; minime
<nobr><sub></sub></nobr> vero referri ad synodi primatem et praesidem, quam
praerogativam unice Dioscoro commissam fuisse et
laudata divalis et synodalium gestorum series patefaciunt.
Si ita mihi reponeretur, non tamen in angulum
Christiani Lupi opinionem rejiciendam esse
arbitrarer. Hanc enim majus robur et vim assequi,
ex Hilari diaconi, apostolicae sedis pariter legati,
protestatione, si integram eam doctissimus vir in
medium attulisset, quemadmodum nos facere necessarium
duximus, quidem docti viri, qui nullis adhaereant
partibus, judicabunt.</p>
<p>13. <em>Hilarus</em> itaque <em>diaconus Romanus,</em> interpretante
eum Florentio episcopo Lydorum, dixit: <em>Gloriosissimi
et christianissimi imperatores charitatem
circa fidem catholicam et affectum tenentes, beatissimum
episcopum Leonem apostolicae sedis praesulem, ut
huic venerabili et sancto concilio adesset, dirigentes
venerabiles epistolas, supplicarunt; cujus pietati placere
potuit, si in hac re teneretur aliqua similitudo.
</em><nobr><sub></sub></nobr> <em>Nam melius potest cognoscere vestra sanctitas, quia neque
in Nicaena, neque in Ephesina sancta synodo, neque
in alio tali sancto concilio papa perpetuae sanctissimae
sedis adfuit</em> <small>[Note: <nobr><sub></sub></nobr> Tom. IV Conciliorum generalium Labbeanae
collectionis, pag. mihi 895.]</small>. Alludit hic forte Hilarus ad ea
quae S. pontifex scripsit ad imperatorem Theodosium,
et Pulcheriam augustam, recensendo causas
quae eum praepediebant ne extra Italiam ad habendum
concilium proficisceretur. Subdidit deinde Hilarus:
<em>Pro qua re hujus formae sequens consuetudinem
nos direxit. Qui sanctissimus non dubitans se in vobis
hic adesse, quos praecipue cognoscit omnia quae ad fidei
catholicae sinceritatem et quae ad S. Petri apostoli
pertinent reverentiam agere, qui etiam per nos congruas
sanctorum Patrum concilio direxit epistolas,
quas suscipi et recenseri praecipite.</em> Gravissima haec
Hilari allocutio, ipsiusque justissima postulatio, apostolicae
sedis juribus innixa, nec contemni, nec rejici
debebat a Dioscoro; cum testimonium perhibuisset
Hilarius, S. pontificem concilio adesse per suos legatos,
atque postulasset ut a Patribus id cognosceretur,
<nobr><sub></sub></nobr> ejusque dogmatica epistola susciperetur et legeretur.
Tum vero Dioscorus, intemperantiae frenis
laxatis, se constituit ambitiosum judicem omnium
gerendarum rerum, imperialium ministrorum protectione
et armatae cohortis praesidio inflatus, audacter
praecepit: <em>Suscipiantur quae scripta sunt ad hanc
sanctam et universalem synodum a sanctissimo fratre
nostro coepiscopo Leone. Ne relegerentur, praepedivit,
et harum litterarum loco, aliae divinae litterae redditae
sunt, quas prae manibus tenebat Joannes presbyter, et
primicerius notariorum, quae de Juvenalis mandato lectae
et insertae fuerunt fidei monumentorum.</em> Haec quidem,
ut sincere fatear, portendunt Dioscorum <em>se
constituisse synodi praesidem ex violenta invasione,</em> ut
Christianus Lupus indicavit. Nescio tamen an <em>principis
delegationem</em> prorsus excludant. Lupo tamen suffragari
videtur Rusticus, vetustus interpres Actorum
Chalcedonensium, qui ad hanc Dioscori agendi rationem
animadvertens, annotavit in margine: <em>Praevaricatio
</em><nobr><sub></sub></nobr> <em>Dioscori, suscipi epistolam papae a synodo, et
non relegi.</em> Ista quidem, ut aequitas postulabat,
cum ad magis Christiani Lupi opinionem explicandam,
tum ad quasdam obscuras implexasque quaestiones,
occasione suae opinionis ab eodem Lupo excitatas,
aut dirimendas, aut illustrandas nos scribere
oportuit; minime tamen recedentes a summo S.
pontificis Leonis studio, qui omnia validiora media
<nobr><sub></sub></nobr> adhibuit ut in indicta synodo omnia ad justitiae apices
agerentur.</p>
<p><strong>383</strong> 14. Posteaquam vero Dioscorus omne arbitrium
in synodo accepit, quid boni Leoni et universae
catholicae Ecclesiae sperandum supererat? Quid praesidii
Flaviano Eusebioque Dorylaei, qui Elpidium
cum armatis militum copiis, de imperatoris mandato,
conspiciunt adesse synodo, accepta jam facultate in
vincula mittendi quotquot praesidis voluntati obstitissent?
Fateor quidem hanc facultatem Elpidio factam
fuisse contra concordiae turbatores. At qua
ratione Flavianus, et Eusebius, aliique, qui fortiter
pro catholica fide et pro apostolicae sedis juribus
merito contendebant, poterant esse concordes et
aequanimes cum iis qui sub honestatis specie fidem
incarnationis profligare volebant, et catholicae doctrinae
vindices opprimere? Vetantur (animadvertit
Quesnellus) episcopi, qui prius condemnaverunt
Eutychen, sententiam dicere; immo judicium de
<nobr><sub></sub></nobr> suo in Eutychen judicio exspectare imperantur. Missae
praeterea litterae ab Augusto ad proconsulem provinciae,
ad magistratus et duces exercitus, ut exsecutioni
mandent decreta concilii. Demum ad ipsam
synodum, ubi Flavianum ut turbulentum et novas
res in religione molientem, Eutychen vero honorifice
compellat, ut virum probum et veritatis tenacem
<small>[Note: <nobr><sub></sub></nobr> Quesnellus, diss. de Vita et Rebus gestis S.
Leonis, pag. mihi 149. Baronius, ad annum 449.]</small>. Haec de illius synodi exordiis recensuit
Quesnellus, parum in his describendis abscedens a
Baronio et aliis, qui, ordinata magis methodo, hanc
tragicam describunt historiam; quam tamen nos
summatim dumtaxat referre in studiis habemus, ne
actum ab aliis agere videamur. Inter ergo alias injurias
quas primo Flavianus subire cogitur, una illa
fuit, quod, convenientibus in illa synodo Domno
Antiocheno, Juvenali Hierosolymorum, Stephano
Ephesi, et aliis, minime ipsi Flaviano permissum
fuerit post Antiochenum episcopum sedere, sed post
Juvenalem. Atque convenientibus centum et triginta
episcopis in basilica Dei Genitricis Mariae, jussum est
<nobr><sub></sub></nobr> a Dioscoro legi litteras imperatoris ad se ipsum datas:
legati vero apostolicae sedis, nimirum Julius
episcopus Puteolanus, Renatus presbyter titulo Sancti
Clementis, Hilarus diaconus, synodum de sua
legatione docuerunt, exhibitis pariter epistolis quas
cum ad synodum, tum ad Flavianum sanctissimus
Leo Magnus direxerat. Susceptae quidem fuerunt
hujusmodi litterae (ut vidimus paulo ante), minime
lectae. Et quamvis pontificii legati pluries instetissent
ut legerentur, et <small>[Note: <nobr><sub></sub></nobr> Conc. Chalced. act. 3.]</small> sub juramento id promisisset
Dioscorus, tamen perjurii reus potius fieri
voluit, Ecclesiae apostolicae jura violare, scandalum
in totum orbem excitare, quam permittere ut recitarentur.</p>
<p>15. Harum ergo litterarum loco maluit ut imperatoris
litterae legerentur; et audita suggestione qua
postulabatur ut fidei causa tractaretur, Dioscorus
petitionem rejecit dicens <em>decretum esse ab imperatore
ut de controversiis Constantinopoli Flavianum inter et
</em><nobr><sub></sub></nobr> <em>Eutychen exortis tractaretur.</em> Notarii, qui Acta excipiebant
ex ejusdem Alexandrini episcopi mandato
addiderunt <em>episcopos Dioscoro acquievisse, et acclamasse
de fide nihil esse agendum et innovandum.</em> At
putidum hocce mendacium patefactum est in Chalcedonensi
concilio, actione prima. Immo additum est
Dioscori notarios impetum fecisse in notarios Stephani
episcopi Ephesini; <em>deletumque quod recens
fuerat exaratum, vimque magnam adhibitam, ut eorum
thecas abriperent, et ab iisdem digitos resistentium
pene confractos esse.</em> Ut igitur quae Dioscorus secum
agitaverat exsecutioni demandaret, ex Elpidii comitis
suggestione, Eutyches, probantibus episcopis, ingredi
jussus est, causamque agere, ut quae de fide sentiret
<nobr><sub></sub></nobr> annuntiaret. Qui consueta calliditate utens, blande,
tamquam testes suae fidei, synodi Patres interpellabat,
prius se ipsum Patri, Filio et Spiritui sancto
commendando. Se fidei libellum prae manibus habere
fassus est, quem sanctae <strong>384</strong> synodo obtulit. In eo
autem se a pueritia <em>constituisse</em> in silentio vivere
asseverat, vitamque usque ad decrepitam senectutem
agere, longe ab omnibus conturbationibus; <em>sed pessimis
periculis insidiantium</em> deinde circumdatum fuisse
contendit, eo quod <em>non acquievisset secundum definitionem
prioris vestri Ephesini congregati concilii, praeter
eam quae in Nicaea a sanctis Patribus fides est exposita,
sapere.</em> In sincerae suae fidei testimonium
Eutyches Symbolum Nicaenum subjecit, ad quod alludere
simulans, postea dixit: <em>Sic ab initio a progenitoribus
meis accipiens credidi; in hac autem fide, et
sum genitus, et statim consecratus sum Deo, et suscepit
me ipsius misericordia; et in hac fide baptizatus signatus
sum, ut usque vixi in ea et mori opto.</em> Quae pariter
ab Ephesina synodo erant statuta juxta S. Cyrilli
<nobr><sub></sub></nobr> doctrinam, se recipere fatebatur, addito tandem
anathemate contra <em>Manichaeum, Valentinum, Apollinarium,
et Nestorium, omnesque haereticos usque ad
Simonem Magum, et eos qui dicunt carnem Domini, et
Dei nostri Jesu Christi de coelo descendisse</em> <small>[Note: <nobr><sub></sub></nobr> Hunc Eutychianae fidei libellum integre exscripsit
<nobr><sub></sub></nobr> eminentiss. cardinalis Baronius tom. VI
Annalium, ad annum 449, pag. 91.]</small>. Narrat
post haec quemadmodum Eusebius Dorylaei eum, a
sua pace exturbare volens, tamquam haereticum in
synodo Constantinopolitana sub Flaviano postulaverit,
<em>nullam speciem haereseos libellis inserendo.</em> Quare
subjicit, episcopo Constantinopolitano praecipiente
coactum fuisse ad satisfactionem accusationis. <em>Qui
tamen episcopus</em> (Flavianus videlicet) <em>in multis cum
accusatore degebat, et pene inseparabilis ab ipso, putans
me semper in monasterio (sicut solebam) perdurare.</em>
De qua re certiorem se factum fuisse a magno viro
Silentiario, quem ipsi imperator delegaverat, ut non
se exponeret periculo comminatae salutis, <em>qui de caetero
superfluam</em> (ait) <em>meam esse praesentiam respondit,
cum jam ante discussionem, privatorum odiis et aemulationibus
</em><nobr><sub></sub></nobr> <em>quasi per conspirationem</em> esset damnatus <small>[Note: <nobr><sub></sub></nobr> Consule eumdem Baronium ad ann. 449, tom.
VI, pag. 92, et Conciliorum collectores, tom. IX.]</small>.
Narrat deinde se ad satisfaciendum in judicium venisse,
exhibendo fidei confessionem, plane consonam
Patrum Nicaenorum doctrinae, postmodum ab Ephesina
synodo confirmatae, quam neque suscipere concilii
Constantinopolitani PP. sub Flaviano dignabantur,
neque recitari permittebant. Sed exorto secretariorum
tumultu, et multis clamoribus supervenientibus,
quibus ejus animus turbabatur, sicuti et ex
judicum interlocutionibus, quas scripto tenere affirmabat,
ut aliquod aliud adderet Nicaenis et Ephesinis
statutis adhuc ab ipso exigebatur. <em>Ego</em> (ecce dolus
maximus Eutychis) <em>vero timens praevaricari prolatam
definitionem a sancta synodo quae Dei voluntate hic
congregata est, et ea quae definita erant a sanctis Patribus
qui in Nicaea convenerant, rogabam innotescere
vestro sancto concilio, ut his quae a vobis approbarentur
acquiescerem, paratus in his manere.</em> At nihil de generali
concilio, quod appellaret, jam in superioribus
capitibus demonstratum esse arbitramur. Nec propterea
<nobr><sub></sub></nobr> in hocce rejiciendo mendacio nos immorabimur.
Mendacium tamen hoc gravius reddidit sequenti
calumnia, dicendo factam in eum conspirationem ad
exitum perductam fuisse, quia, <em>subito contra me
longe ante scripta sententia, ut ipsi videbatur, damnatio
legebatur.</em> Addit ejus fidei professionem in monumentorum
serie fuisse deinde mutatam, <em>nullum verbum
faciente de appellatione mea ad vestram sanctitatem
reverendissimo episcopo Flaviano, neque meos
erubescente canos in praeliis contra haereticos et pietatis
confessione senescentis.</em> Sua merita quibus se insignitum
putabat contra Nestorianos dimicando, hic
Eutyches potissimum exaggerat, ut sensim judicum
<nobr><sub></sub></nobr> favorem eorumque commiserationem sibi nanciscatur.
Sed pejorem adhuc calumniam contra Flavianum
instruxit, confingendo S. episcopum injuria sibi soli
assumpsisse jus de fidei rebus judicandi, <em>et nihil
vestrae sanctitati tanti judicii reservare,</em> et patefacto
tenore sententiae quam in eum idem Flavianus <strong>385</strong>
tulit, quamque et in <em>diversis oratoriis, memoriisque
sanctorum post appellationem fecit</em> (ait) <em>in me latam
legi sententiam. Et anathematizabat me, et eos, qui
conveniebant ad me, et colloquebantur mecum, alienos
faciens a sancta communione, non exspectans vestrae
sanctitatis judicium.</em> Demum post talium tantorumque
aliorum mendaciorum seriem et acervum hisce
verbis Ephesini concilii Patres compellat: <em>Rogo nunc
igitur vestram sanctitatem, considerate mihi compositam
calumniam, et factiones, et ex hac causa factam
ubique sanctis Ecclesiis perturbationem, et ex hoc pullulans
plurimis scandalum . . . . . . Ego enim ab initio
vestrae beatitudinis judicium postulavi, et iterum contestor
</em><nobr><sub></sub></nobr> <em>coram Jesu Christo.</em></p>
<p>16. Quis, amabo, scribit eminentissimus cardinalis
Baronius, haec legens, et nesciens esse Eutychetem,
non existimet unum quempiam ex sanctissimis Patribus
orthodoxae fidei praecipuis defensoribus loqui?
Vel quis sciens dici ista ab Eutychete, et nesciat quae
praecesserunt, quaeve subsecuta sunt, non eum statim
conjungat cum antesignanis fidei catholicae, Athanasiis,
Gregoriis, Basiliis, atque Chrysostomis? Quam
graviter tamen ex his Flaviani animus commotus
fuerit, qui se tamquam calumniatorem, et in alterius
innocentiam conspiratorem postulatum audierat, et
velut ecclesiasticae pacis perturbatorem in plena synodo,
ab haeretico homine mentiente, traducebatur,
lector, quaeso, secum recogitet. Quibus sane animi
moestitiis ipse Flavianus credens mederi, acerbiores
fieri expertus est, cum, videlicet, recitato Eutychetis
libello, petiit locum dari accusatori, juberique ingredi
Eusebium Dorylaeensem, et non fuit auditus,
sed repulsus, vetitusque Eusebius admitti in episcoporum
<nobr><sub></sub></nobr> consessum. Hoc novum facinus, Dioscoro
postmodum in concilio Chalcedonensi objectum fuit,
qui hujus facti turpitudinem in comitem Elpidium,
et Elpidius in imperatorem ita jubentem rejecit.
Eusebiumque et Flavianum, non tamquam accusatores,
neque tamquam vindices eorum quae antea in
synodo Constantinopolitana gesta fuerant esse habendos,
sed dumtaxat tamquam reos, nulla purgatione
admissa esse judicandos. Hinc Dioscorus statim
suggessit esse legenda concilii Constantinopolitani
gesta contra Eutychetem; et quamvis Julius apostolicae
sedis legatus obstitisset, protestatus non permissurum
se illa Acta legi, nisi prius S. Leonis dogmatica
epistola legeretur, ut pariter Hilarus diaconus
contestatus est; tamen legatorum pontificiorum postulatio
rejecta fuit, quia Eutyches, audacter prodiens,
maligne eos tamquam sibi infensos et suspectos
proclamavit, quod apud Flavianum mansissent, <em>atque
pransi apud eumdem essent.</em> Lecta itaque fuere Acta
<nobr><sub></sub></nobr> Constantinopolitana, et cum ad S. Cyrilli scripta ventum
est, Eustathius Beryti episcopus suggessit, ex
sententia Cyrilli, non dicendas in Christo duas naturas
post incarnationem, sed tantum unam ex sententia
Athanasii. Evictam causam Eutychiani acclamarunt.
Non enim Eustathius episcopus duorum illorum
Patrum mentem capiebat, qui promiscue <b>φύσιν,</b>
naturam pro hypostasi et persona aliquando usurpant,
quod Graecis scriptoribus ante Antiochenum
schisma potissimum commune fuisse, ipsi in nostris
scholasticis Exercitationibus docuimus et demonstravimus.
Caeteri interim episcopi, vel minarum timore
acti, vel promissis corrupti, Ecclesiae catholicae fidem
palam profiteri et explicare ausi non sunt; sed cum
ventum est ad illam extremam Actorum partem, in
qua Eusebius Dorylaei Eutychetem compellaverat, ut
<nobr><sub></sub></nobr> post adunationem Verbi cum carne duas ad invicem
naturas in Christo distinctas confiteretur, Eutychetis
patroni et fautores audacius exclamarunt: <em>Tolle, incende
Eusebium, iste vivus ardeat, iste in duo fiat;
sicut partitus est, partiatur.</em></p>
<p>17. Huic autem latrocinali judicandi formae Dioscorum
aliquem <strong>386</strong> ementitum canonici judicii
colorem dare quaesivit. Et idcirco synodum percontatur:
<em>Tolerabilis est vobis iste sermo, post adunationem
duas naturas dicere?</em> Synodus respondit: <em>Anathema
qui dixerit.</em> Haec autem dicta fuisse ab iis qui
Dioscoro blandiebantur Baronius asseverat. Et idem
doctissimus Annalium scriptor fundamenta mutuatur
ex testimonio eorum Patrum qui huic synodo interfuerunt,
et totam causam deinde in Chalcedonensi
concilio retractarunt. Atque provocat potissimum
ad Basilium Seleuciensem episcopum, qui per B.
Joannem episcopum, Dioscorum rogaverat ut interlocutionem
emendaret, et subjecit: <em>Magnam enim
nobis necessitatem imposuisti tunc, tam ab iis qui foris
</em><nobr><sub></sub></nobr> <em>erant, quam ex lingua tua.</em> Irruebant in ecclesiam
milites cum armis, instabant monachi qui cum Barsuma
erant, et qui Parabolani nuncupabantur, et
multitudo alia grandis <small>[Note: <nobr><sub></sub></nobr> Parabolanos Baronius explicat, dicendo: Hi
erant corporati Alexandrinae Ecclesiae.]</small>. Haec, quae de vi et metu
per Dioscorum Patribus tyrannice tunc illatis describimus,
in synodo Chalcedonensi testati sunt reliqui,
qui concilio Ephesino interfuerunt. Soli legati apostolicae
sedis nullo metu atque violentia commoveri
potuerunt, ut Dioscori voluntati obtemperarent, vel
ut leviter etiam recederent ab instructionibus et commonitorio
quae a S. pontifice Leone acceperant. <em>Reclamarunt,
exclamarunt,</em> ait Baronius atque publice
contestati sunt nullas prorsus vires habere Acta illa,
quae sola violentia atque tyrannide extorquebantur;
nullumque praejudicium fidei catholicae fieri posse,
cujus formam a sede Petri ad synodum missam nec
legi sivisset nefarius Dioscorus. De laesa imprimis
apostolicae sedis auctoritate graviter postmodum
questus est S. Leo epistola ad Theodosium imperatorem
<nobr><sub></sub></nobr>  <small>[Note: <nobr><sub></sub></nobr> Epistola 39 ad Theodosium.]</small>, de qua suo loco verba faciemus. Sed et episcopi
ipsi vim undequaque pati cogebantur. Si enim
duas in Christo Domino post adunationem profitebantur
esse naturas, tamquam Nestoriani necandi proclamabantur:
<em>minabatur nobis</em> (aiunt) <em>damnatio, minae
exsilii intendebantur: milites cum fustibus et gladiis
instabant. Timebamus gladios et fustes. Ubi gladius
et fustes, qualis synodus est?</em> Quadraginta duo episcopi
tacere jussi sunt quin possent vel unum proferre
verbum, et quindecim tantum Eutycheti faventibus
loqui permissum est. Tamquam denique omnium
orthodoxorum carnifex Barsumas descriptus est. Quia
surgentibus Aegyptiis et monachis, qui sequebantur
Barsumam, omnique turba coeperunt dicere: <em>Eum qui
dicit duas naturas, in duo incidite; qui dicit duas naturas
Nestorianus est.</em></p>
<p>18. Qualem ergo tragicum finem habuerit synodus
illa, ex tam lugubri et deplorando rerum ordine, apparatu
et Actorum prosecutione argumentari potest.
<nobr><sub></sub></nobr> Proclamata enim fuit Eutychis absolutio ab ipso
Dioscoro. Et quamvis Flavianus reclamasset facta
contestatione, quod non fuisset auditus, tamen episcopi,
poenis, metu et taedio acti, et usque ad vesperam
afflicti, propriis ex subscriptionibus ratam habuerunt
ipsius Eutychis absolutionem. Flaviani
tandem et Eusebii Dorylaei damnatio subsecuta est.
Ad quam Dioscorus volens consuetis fraudibus procedere,
Acta concilii generalis Ephesini ad fidem
pertinentia jussit ut legerentur. Et interrogatis omnibus
an iis fidei decretis assentirentur, sine ulla
prorsus animi haesitatione omnes annuerunt. Sic
namque procedens Dioscorus, coloratum titulum
quaesivit, ut non videretur innocentes damnare; sed
eos, tamquam de laesa fide et de Nestoriano dogmate
reos, a religione catholica removere voluit, eos ab
<nobr><sub></sub></nobr> episcopatu et omni sacerdotali ministerio alienos faciendo
et declarando. Nullam ergo aliam causam in
lata sententia Dioscorus expressit vel indicavit, nisi
hanc unicam, videlicet, Flavianum, Eusebium Dorylaei,
oecumenicae Ephesini synodi decreta violavisse:
<em>omnia pene revocantes, et immutantes, factosque causam
scandali</em> <strong>387</strong> <em>et conturbationis sanctissimis Ecclesiis,
et ubique catholicis populis.</em> Propterea concludit:
<em>Certum est hos ex semetipsis subjacere synodicis
olim a sanctis Patribus definitis damnationibus. Unde
et nos quae eorum sunt confirmantes, memoratos, id est
Flavianum et Eusebium ab omni sacerdotali et episcopali
dignitate esse judicamus alienos.</em> Ne denique videretur
se totius causae arbitrum constituisse, quasi
ad episcopos qui ad synodum convenerant conversus,
eos ita compellat: <em>Confiteatur vero unusquisque
religiosissimorum episcoporum suam propriam voluntatem,
manifestam hanc faciant sub fide monimentorum</em>
<small>[Note: <nobr><sub></sub></nobr> Baronius loco ut supra, pag. 95.]</small>. At quorsum ita episcopos alloquitur, cum
quadraginta duobus loqui vetitum fuit? Quando qui
<nobr><sub></sub></nobr> pii, legitimi, atque sanctissimi erant judices, jure
suffragii et interloquendi privantur, et falsis quaesitis
coloribus calumniantur, persequuntur, quin eorum
contestationibus locus praebeatur? Et denique quomodo
poterant eorum voluntatem patefacere, praesente
carnifice Barsuma et militibus, qui cum caeteris,
fustibus et gladiis eos puras chartas subscribere
cogebant? Exstant enim, notat Baronius, nonaginta
sex episcoporum subscriptiones, magna cum ignominia
postmodum recitatae in concilio Chalcedonensi,
cum causati sunt vim illatam, dum catenae expositae
essent, et parati milites, ut si quis reluctaretur, vinctus
catenis in exsilium duceretur.</p>
<p>19. Flavianus tandem aegre ferens in tali latrocinio
fidei causam ad exitium perduci, intrepidus exclamavit:
<em>Appello a te.</em> Et Hilarus apostolicae sedis legatus
dixit: <em>Contradicitur;</em> et caeteri ejusdem sedis
legati, nullo metu adducti, quamvis proconsulem
cum militibus locum in quo latrocinium agebatur
<nobr><sub></sub></nobr> ingressum vidissent, audacissimo Dioscoro in faciem
restitere, contestantes nullius esse roboris quae hactenus
per vim et metum fuerant extorta. Publicam
hanc atque solemnem protestationem a pontificiis
legatis factam synodi Actis notarii non inseruerunt.
Nam Acta illa ad Dioscori arbitrium notarii describebant,
alia addentes, alia subtrahentes, alia denique
pro suo pravo ingenio interpretantes, confingentes,
et accommodantes. Dioscori autem tyrannicum
furorem et malitiae impetum neminem moderare et
cohibere potuisse, testati sunt plures ex episcopis,
quos inter Basilius Seleuciae, qui in Chalcedonensi
concilio dixit: <em>Post damnationem Flaviani omnibus
nobis tristibus effectis, et aliquantis quidem nolentibus
emittere vocem, aliquantis autem fugientibus, exsurgens
Dioscorus, et stans in alto, designabat, et dicebat:
Videte qui non vult subscribere ad me, seu contra
me habet. Et quia Eusebius Ancyrae episcopus parum
distulit vocem, periclitatus est et ipse damnari.</em> Nonnulli
episcoporum ibi assidentium, qui tam graviter
<nobr><sub></sub></nobr> divina et ecclesiastica jura violari et pessumdari viderunt,
Dioscori pedes tenuerunt dicentes: <em>Quia et
tu presbyteros habes, non debet propter presbyterum
damnari episcopus. Nihil dignum damnatione egit. Si
autem et reprehensione dignus est, reprehendatur</em> <small>[Note: <nobr><sub></sub></nobr> Acta Chalced. Conc. act. 1.]</small>.
Episcopi porro illi erant Onesiphorus Iconiensis, Marinianus
Synnadensis, et Nunechius Laodicensis.
Horum ergo etiam humillimae supplicationes ambitiosi
praepotentisque Dioscori animum nec leviter commovere
potuerunt. Immo, fractis omnibus Christianae
moderationis legibus, audacior factus, maxime imperiali
fretus potentia, et nebulonum caterva stipatus,
tale praesidium sibi nactum esse arbitrabatur, ut religio
esset sibi soli obtemperare, omnium inferiorum
<nobr><sub></sub></nobr> et aequalium; immo et superiorum jura ad se unice
impia usurpatione trahendo. Hanc vero effrenatam
illius animi cupiditatem quis quove colore excusare
poterit? Non quidem qui Alexandrinae sedis praestantiam
et dignitatem exaggerat (ut Quesnellus facere
consuevit) quae inter Orientales principatum obtinebat;
non ejus praedecessoris sancti Cyrilli merita et
praerogativae <strong>388</strong> ob quae oecumenicae generali synodo
apud Ephesum habitae praefuit, ut ipse Dioscorus,
nimis a regiis ministris blanditus, sibi persuadere
videbatur, et cui fere omnes tum Orientales,
tum Occidentales Patres obsequium exhibuerunt; non
denique catholicae fidei causa, vel satis difficilis, vel
implexa, nondum explorata, in errorem eum rapuit;
sed sola vafrities, aemulatio et furor. Is namque optime
noverat Romanam S. Petri cathedram hujusque
episcopos tamquam supremos caeterarum Ecclesiarum
judices et magistros habendos esse. Et propterea
Romanum episcopum tamquam Patrem etiam ab
Alexandrino antistite esse consulendum, illiusque
<nobr><sub></sub></nobr> judicium tamquam firmam regulam omnium controversiarum
esse habendum, scriptis et factis fassus
est.</p>
<p>20. Anno enim Christi 445, ipse Dioscorus vix ad
Alexandrinam sedem evectus, de sua ordinatione et
ad episcopatum electione sanctum pontificem Leonem
fecerat certiorem. Et veritus ne suo pastorali muneri
aliquando deesset, duas ei proposuit quaestiones dirimendas.
Altera de ordinatione episcoporum et presbyterorum,
quando videlicet quibusve diebus juxta
apostolicam traditionem fieri posset; altera vero de
sacrificii iteratione, solemnioribus anni diebus et festivitatibus
recurrentibus habenda, ut plebi supervenienti
posset satisfieri. Utrique enim S. Leo Magnus
occurrens, summum charitatis affectum impendit, ut
ex hoc cognoscere posset quod firmius fundare desiderabat
illius adeptae dignitatis exordia. Epistolam
enim hisce verbis summus pontifex ordiens, et veri
patris et fratris officia cum Dioscoro se agere fassus
<nobr><sub></sub></nobr> est, ut nimirum totam illam super duas expositas inquisitiones
explicationem et regulam grato et lubenti
animo exciperet. <em>Quantum</em> (ait) <em>dilectioni tuae, Dominicae
charitatis impendamus affectum, ex hoc poteris approbare
quod tua firmius fundare desideramus initia,
ne quid charitati tuae deesse ad perfectionem videatur,
cum tibi spiritalis gratiae merita, ut probavimus, suffragentur</em>
<small>[Note: <nobr><sub></sub></nobr> Sanctus Leo Magnus, epist. 11 ad Dioscorum
<nobr><sub></sub></nobr> in Quesnelliana editione, alias 81.]</small>. Eximiis ergo meritis fuisse tum Dioscorum
ornatum, et de iisdem divum Leonem fuisse
certiorem, absque ulla prorsus dubitatione innotescit.
Quare statim subjecit: <em>Paterna igitur et fraterna
collatio debet sanctitati tuae esse gratissima, et a te taliter
suscipi quemadmodum a nobis intelligis proficisci.</em>
Sed quemadmodum has subjiciendas institutiones
Dioscorus debuisset excipere, paulo infra in eodem
epistolae prooemio explicat, ostendens Romanum episcopatum,
non tantum in Ecclesia a Domino principatum
obtinuisse, sed firmiter permanere in divi
Petri institutis, a quibus resilire nemini episcoporum
licitum esse potest. <em>Cum enim beatissimus Petrus
</em><nobr><sub></sub></nobr> <em>apostolicum a Domino acceperit principatum, et Romana
Ecclesia in ejus permaneat institutis, nefas est credere
quod S. Marcus, qui Alexandrinam Ecclesiam
primus gubernavit, aliis regulis traditionum suarum
decreta formaverit.</em> Necessitatem autem summae concordiae
Romanam Ecclesiam inter et Alexandrinam
habendae testatus est, ita scribendo: <em>Non ergo patimur
ut cum unius nos corporis et fidei fateamur, in
aliquo discrepemus, et alia doctoris, alia discipuli instituta
videantur</em> <small>[Note: <nobr><sub></sub></nobr> Idem ibid.]</small>. Non ergo ex suae Alexandrinae
Ecclesiae praestantia Dioscorus titulum aut colorem
quaerere aut emendicare poterat. Sat enim clare intellexerat
eam esse ecclesiastici regiminis regulam,
ut in universa Ecclesia Romanus pontifex principatum
<nobr><sub></sub></nobr> haberet, eumque omnes etiam primarum sedium
episcopi tamquam patrem et doctorem cognoscerent
et venerarentur. Ad talem ergo tantamque rebellionem
nefario quodam furore ex antiquis aemulationibus
et privatis odiis orto ducebatur, sibi optime
conscius irrita et nullius prorsus roboris esse quae
contra S. Leonem, ejus legatos et episcopos appellantes
decreverat. Neque S. Cyrilli ejus praedecessoris
vestigia titulum aliquem ipsius agendi rationi suppeditare
poterant. <strong>389</strong> Is utique Ephesinae oecumenicae
synodo praefuit, non tamquam Alexandrinus
antistes, sed S. Coelestini papae legatus, pontificias
litteras excipiens, et ut synodo legerentur jussit; voluitque
eas tamquam regulam omnium rerum in synodo
agendarum haberi. Restat ergo ut gravem aliquam
difficultatem in fidei causa offendisset, quae
tales tantosque indissolubiles nodos in se contineret
quos solvere ipse nescivisset, ut ignorantiae titulus
ipsi patrocinari posse videretur. At quae ignorantia
<nobr><sub></sub></nobr> potuit unum episcopum, alias in sacris canonibus
versatum, excusare, qui principaliori Orientis Ecclesiae
praeerat, quique denique ignorare haud poterat
quae ab illius praedecessoribus in ecclesiasticis habendis
judiciis servata fuerant? Porro illius judicandi
formam non alium habuisse titulum quam illum
quem S. Leo adduxit, ex sequentibus verbis perspicue
intelligere possumus: <em>Haec autem ideo culpa processit,
eo quod non pura conscientia et recto judicio
secundum consuetudinem</em> (Dioscorus) <em>et qui collecti
sunt de fide et errantibus protulerunt. In ipso autem
judicio non omnes qui convenerant interfuisse cognovimus:</em>
ecce studiosus judicum delectus, qui a Dioscori
nutibus penderet, designatus. Deinde molli brachio
imperatoris agendi rationem et mandata objurgat,
de quibus antea verba fecimus, de Theodosii divalibus
disserentes. <em>Nam alios rejectos, alios didicimus
intromissos, qui pro supradicti sacerdotis arbitrio impiis
subscriptionibus captivas manus dederunt</em> <small>[Note: <nobr><sub></sub></nobr> S. Leo, epist. 39.]</small>.</p>
<p>21. Quamvis itaque nullus ex tribus praefatis titulis
<nobr><sub></sub></nobr> defensionem excusationemque Dioscoro parare
possint, erunt tamen, sicut fuerunt, qui jus in indicendis
synodis imperatoribus et principibus vindicant,
qui etiam affirmare et docere poterunt Dioscoro
praescriptum fuisse Theodosii decreto judiciorum ordinem.
Propterea quod ipse imperator vetuisset ne
Flavianus episcopus Constantinopoleos, aut caeteri
episcopi, qui sententiam adversus Eutychem in synodo
Constantinopolitana dederant, suffragium suum
ferrent in Ephesino concilio. Elpidius enim exsecutionem
mandati hac in parte graviter ursit, Theodosio
ordinem rerum vindicans his verbis: <em>Imperator,
adimplens ipse primus ordinem legum cujus est conditor
et custos, jussit eos qui semel judicaverunt judicandorum
ordinem tenere.</em> Hocce ergo excusationis genere,
cum ipse Dioscorus ab objectis criminibus se purgare
tentasset in Chalcedonensi concilio, quis modo
uti posset ad minuendam saltem, nisi ad penitus
diluendam, illam infamiae notam qua Dioscorus generatim
<nobr><sub></sub></nobr> inuritur. Sed quid ad haec, quae varios
secum afferunt nodos et difficultates, paucis verbis
minime expediendas et eripiendas? Cum clarissimo
viro Petro de Marca <small>[Note: <nobr><sub></sub></nobr> Petrus de Marca, de Concordia sacerdotii et
imperii, lib. IV, cap. 3, § 7. Chalced. concil. act. 1.]</small>, qui Romanis principibus
hoc jus asseruit pro indicendis quandoque synodis,
et dandis judicibus, dum ecclesiastica judicia fieri
contingebat, sicuti et irrita declarandi concilia, cum
fines praescriptos a principe in modo procedendi
excedebant, quin conciliorum Patres conquererentur
de incompetentia principis, sed de obreptione quam
legatis missis ad primam synodum Ephesinam ostenderunt,
longam deberem hic congressionem instituere,
singulaque ad examen revocare, quae nonnisi
veritatis colorem praeseferunt. At ad aliud otium
<nobr><sub></sub></nobr> istud reservare opportunum ducimus, paucis dumtaxat
hic annotatis.</p>
<p>22. Et imprimis quod ad synodorum indictionem,
rerumque in iis pertractandarum ordinem spectat,
clariss. de Marca aliquod jus indicare debuisset,
quod naturae legibus divinisque institutis cohaereret.
Non enim sufficit aequitati et concordiae, pacisque
studio inhaerere, quae sacerdotium inter et imperium
procuranda sunt, si in alterutrius praejudicium multa
mala suboriantur. Alias semper in dubio versabimur
an priorum <strong>390</strong> temporum generalia concilia, auctoritate
imperatorum sola vel apostolicae sedis simul
indicta fuerint. Et rursus ultro dato quod Romani
pontifices, imperatorum arbitriis non valentes
resistere, synodorum indictioni acquieverint, an
scrupulus remaneat principes jure vel injuria synodos
indixerint, atque in iis indicendis propriae auctoritatis
limites excesserint. Si ad primam Nicaenam
synodum animum convertamus, hanc utique Constantinum
imperatorem indixisse intelligimus, sed
<nobr><sub></sub></nobr> <em>ex sacerdotum sententia</em> <small>[Note: <nobr><sub></sub></nobr> Rufinus Aquileiensis, lib. I Hist. Eccles., cap.
2. Vide nostras annotat. tom. II, pag. 4 et 5.]</small>. Et quoniam tot praesulum
coitio sine imperiali consensu, auxilio atque praesidio
nec fieri nec sustentari poterat, idcirco ad praepediendos
tumultus, et ad faciendam episcopis liberam
potestatem, ut, episcopalibus eorum sedibus ad
tempus relictis, praestituto tempore concilio adessent,
litteras ad eosdem dedit, ut itineri se committerent.
Quo in negotio vicaria usum fuisse potestate,
et ipse Marca asseverare debet. Cum ipse alibi sincere
fateatur, juxta veterem Ecclesiae canonem,
non licere oecumenicam synodum celebrare absque
sententia sedis apostolicae <small>[Note: <nobr><sub></sub></nobr> Petrus de Marca, lib. V, cap. 6.]</small>. Si itaque res sic se
habent, jam imperatores non propria, sed vicaria
summorum pontificum, auctoritate, generales synodos
indixerunt. Idque magis exploratum est ex Ephesina
synodo de qua agimus, ad quam indicendam
Theodosium apostolicae sedis auctoritatem adhibuisse,
Leo Magnus in epistola ad eamdem synodum
protestatus est, cujus verba in superioribus retulimus,
<nobr><sub></sub></nobr> et Marca ipse in margine ad laudatum locum
descripsit. Ut verum tamen fatear, aequitatis et concordiae
ratio semper postulavit, ut, gravissimis in
Romano imperio perturbationibus propter clericorum
scandala et aemulationes gliscentibus, Romani pontifices
non reluctarentur principum et imperatorum
petitionibus, ne Ecclesiae rebus susquedeque versis
etiam civilis administrationis negotia ad exitium
vergerentur, quorum cura potissimum ad saeculi
potestatem pertinebat. Propterea nihil mirum, si,
ad excitatas quandoque turbas componendas, imperatores
ipsi consilium habuerunt de synodis indicendis,
hancque facultatem ab apostolica sede expostulaverint.
Id indicare voluisse clariss. Petrum de
Marca mea est opinio.</p>
<p>23. Quod praeterea ad rerum pertractandarum
<em>ordinem</em> spectat, gravior est difficultas an Romani
principes illum praescribere potuerint, <em>quod docetur</em>
(ait) <em>aliquot exemplis.</em> Quae inter idem de Marca illud
<nobr><sub></sub></nobr> adducit quod Flavianus et Eusebius Dorylaei <em>non judicum,
sed judicandorum, locum in synodo obtinerent.</em>
Vix arbitrari possum hujus Theodosiani statuti rationem
probari potuisse a viro doctissimo et Parisiensis
Ecclesiae praesule illustrissimo, de Marca,
cum statutum illud naturalibus divinisque institutis
repugnet. Nihil enim perperam a Flaviano ejusque
synodo factum fuisse constabat, ut idcirco ipse Theodosius
rerum <em>ordinem</em> tam injuriosum decerneret,
qualis ille erat, ut Flavianus privaretur jure suffragii
in causa fidei et Eutychetis, quod prorsus inseparabile
erat a sacerdotali dignitate quam in Constantinopolitana
Ecclesia exercebat. Praeterea quale crimen
objiciebatur Flaviano et Eusebio Dorylaei, ut reorum
<nobr><sub></sub></nobr> judicandorum locum tenerent? Quales erant legitimi
accusatores, qualia indicia et probationes adducebantur,
ut tamquam graviorum criminum rei judicarentur?
Velamine quidem malitiosae justitiae se per
odium et subornationem a synodo judicatum fuisse,
Eutyches voce et scriptis libellis affirmabat. Sed
princeps ille, qui praetextum arripiebat tuendae et
conservandae Christianae tranquillitatis in Ecclesia et
imperio, nondum cognita causa, vindicabat sibi
cognoscere quae ad eum non pertinebant, cum de
nova haeresi et de judicio in eam lato ageretur; idcirco
non poterat eam naturalem legem violare. Legum
<em>conditorem</em> atque <em>custodem</em> Elpidius imperatorem
ibi vocat. Sed quo sensu naturalem divinamque
<strong>391</strong> legem custodiebat, quae dictant aliorum legitima
jura non esse violanda, neminem inauditum
suo jure posse privari, <em>nisi forte talis sit culpa quae
ipso genere suo aliquam</em> <small>[Note: <nobr><sub></sub></nobr> Cap. <em>Reprehensibilis,</em> de appellationibus, lib.
<em>Contumacia</em> ff. de re judicata.]</small> <em>poenam inducat?</em> Et forte
gravissima poena ea non debet reputari, qua judicandi
<nobr><sub></sub></nobr> jure tum Flavianus tum Eusebius privabantur,
et imperiali statuto inter <em>judicandos locum</em> tenere
jubebantur? Sola contumacia pro crimine aliquo
praesenti, vel praeterito, statutum antiquum ordinem
legum Theodosio permittere potuisset, aut abolere,
aut immutare. Quid vero? Nec Flavianus, nec Eusebius,
<em>tribus propositis edictis, aut uno pro tribus,
quod vulgo peremptorium appellatur, admoniti et vocati
fuerunt,</em> nec suam praesentiam denegarunt.
Igitur tamquam contumaces haberi non poterant.
Quinimmo, vix acceptis litteris synodi indicibus,
nulla interposita mora, vel impedimento emendicato,
ad conventum convolarunt. Unde injuria ibi affirmatur,
quod <em>imperator adimplens ipse primus ordinem
legum,</em> cum nullum ordinem, nullam aequitatem,
nullam denique legem servaverit jubendo <em>qui semel
judicaverunt judicandorum locum obtinere.</em> Ego igitur
potius crederem Elpidium imperatoris auctoritate
abusum fuisse, eaque lege urgere voluisse, ut contra
omne jus, nec Flavianus, nec Eusebius, neque alii
<nobr><sub></sub></nobr> qui innocentes et sine ullo crimine damnati fuere,
etiam secluso quocumque defensionis genere indebitas
poenas subirent. Maculam tamen ullam illustrissimo
episcopo Parisiensi inurere non intendimus,
quod talia jura saeculi principibus vindicare voluerit,
sed explicare dumtaxat in votis habuimus valde infirma
et falsa esse ea principia, ex quibus praescriptum
ab iis principibus judiciorum ordinem probare
assumpsit.</p>
<p>24. Tandem vero ultimam Ephesinorum gestorum
partem, qua latrocinium ad exitum Dioscorus perduxit,
brevissime recensebo. Huic porro synodali
actioni Romani pontificis legati adesse recusarunt:
sed, accepto Flaviani appellationis libello, nulla
prorsus violentia compelli potuerunt ut diutius apud
Ephesum remanerent, atque constanter, ut decuit,
<em>fuerunt protestati, nequaquam id quod constituebatur
sedem apostolicam recepturam</em> <small>[Note: <nobr><sub></sub></nobr> S. Leo Magnus, epist. ad Chalced. synodum.]</small>. Parvi autem pendisse
Dioscorum has legatorum pontificiorum protestationes,
<nobr><sub></sub></nobr> ipsiusque Flaviani appellationem, testatus
est Hilarus in epistola ad Pulcheriam augustam.
Posteaquam injustae voluntati Dioscori atque sententiae,
ait Hilarus, <em>communicare non potui ad aliud concilium</em>
<small>[Note: <nobr><sub></sub></nobr> Hilarus diaconus, epist. ad Pulcheriam augustam.
Christianus Lupus, in scholiis et notis ad Ephesinam
synodum.]</small> (id est, ut animadvertit Christianus Lupus,
aliam synodalem actionem) <em>terroribus atque insidiis
evocare conatus est, quatenus me, quod absit, aut seductionibus
me faceret consentire ad condemnandum
sanctissimum Flavianum episcopum, aut resistentem
teneret, ut mihi non esset sententia ad pietatem vestram
</em><nobr><sub></sub></nobr> <em>Constantinopolim percurrere, aut ad Romanam Ecclesiam
remeare. Verumtamen confidens auxilio Christi,
quod attinet ad damnationem reverendissimi ac sanctissimi
viri, innocentem me integrumque servavi, licet
nulla flagella, nulla tormenta me possint facere ejus
consentire sententiae; sed, omnibus derelictis, exinde
discessi, per incognita et invia loca Romam veniens, ut
reverendissimo papae omnium quae in Epheso gesta sunt
idoneus nuntiator existerem</em> <small>[Note: <nobr><sub></sub></nobr> Non tantum Hilarum fugam arripuisse, sed et
alios pontificios legatos. Liberatus diaconus asseverat,
<nobr><sub></sub></nobr> scribens: <em>Porro legati sedis apostolicae ab ipso
concilio fugientes, retulerunt papae Leoni iniquitates
Dioscori, quomodo Dioscorus vi magis quam justitia in
illa synodo egerit.</em>]</small>. Concinunt Hilaro
Prosper in Chronico, et Theodoretus <small>[Note: <nobr><sub></sub></nobr> Theodoretus, epist. 115.]</small>. Dioscorus
tamen, post legatorum pontificiorum fugam, nec mitior
factus, nec veritus debitas quandoque poenas solvere
debere, flagitiis nova addens flagitia, non tantum
monachos qui pro Eutychiana haeresi certabant absolvit
et <strong>392</strong> in communionem recepit, sed plurimos
orthodoxos episcopos e suis sedibus dejiciendos
et expellendos esse declaravit: alios in exsilia deportavit,
et istis adhuc superstitibus alios substituere
fecit. Omnium primus dejectus fuit Theodoretus Cyrensis,
inauditus, non evocatus, et absens ultra
<nobr><sub></sub></nobr> quinquaginta mansiones, qui Theodosii decreto exsul
detinebatur. Quaesitum procurasse titulum pro hujus
damnatione Dioscorum notissimum est. Nam cum
antea Theodoretus impugnasset capitula S. Cyrilli,
etiam post initam pacem et obtentam ecclesiasticam
reconciliationem ab episcopatu dejectus est. Quare
episcopali domo privatus, et ex amicorum stipe vivere
coactus, quorum unus in eum maxime liberalis
fuit Uranius episcopus Emesenus. Hinc (subjicit
Christianus Lupus) per Anatolium patricium principi
supplicat, aut appellationem suam prosecuturus Romam
accedere, aut certe redire ad suum, in quo olim
monachus professus, monasterium, distans centum
millibus a civitate Cyrensi. Sed de hujus appellatione
ad S. Leonem alibi opportunius verba facere reservamus.
Secundus quem e sua sede episcopali ejiciendum
esse Dioscorus statuit, fuit Ibas metropolita
Edessenus, propter famosam epistolam sancto Cyrillo
Alexandrino injuriosam, ad Marim Persam scriptam,
<nobr><sub></sub></nobr> qui pariter non permissus synodo adesse,
absens damnatus est. De cujus a synodo exclusione
est sermo in concilio Chalcedonensi, actione 9, et
apud Liberatum diaconum, cap. 12 <small>[Note: <nobr><sub></sub></nobr> Liberatus diaconus, in Breviario, ubi supra.]</small>. Aequale infortunium
pariter passi sunt Sabinianus episcopus
Perrhensis in provincia Eufratesia, Evagrius Epiphaniensis,
qui addit dejectos etiam fuisse Aquilinum
Bibli, Irenaeum Tyri, Sophronium episcopum Constantiensem,
Cypriorum metropolitam, et Joannem
Germaniciensem. Omnium ultimus dejectus fuit
Domnus episcopus Antiochenus, de quo Liberatus
haec habet: <em>Post omnes autem et Domnum Antiochenum
remanentem ab orthodoxorum depositione, quia
particeps factus Dioscorus in orthodoxorum depositione
et Eutychetis absolutione. Depositus est autem dolo
Dioscori sic. Postquam consensit in omnibus Dioscoro,
datis in medio ejus epistolis, quas ad ipsum Dioscorum
Antiochenus Domnus contra duodecim Cyrilli capitula
scripserat, eo quod essent obscura, damnavit aegrotum
</em><nobr><sub></sub></nobr> <em>et absentem illa die.</em> Denique in dejectorum episcoporum
locis alios substituere, eligere et ordinare ausus
est Dioscorus, plenariam sibi generalium synodorum
auctoritatem usurpando etiam contra mandatum canonis
4 concilii Sardicensis, quo jubetur <em>ne quis in
locum episcopi depositi substituatur, priusquam Romanus
pontifex sententiam tulerit</em> <small>[Note: <nobr><sub></sub></nobr> Tom. II Concil., pag. mihi 681.]</small>. Tantum enim abest,
ut Dioscorus huic canoni qui sub nomine Nicaenorum
laudabatur obtemperare voluerit; quinimmo, usurpato
sibi totius ecclesiastici regiminis imperio contra
<nobr><sub></sub></nobr> omnia naturalia, divina et ecclesiastica jura et fidem,
ad exitium perducere et omnium Ecclesiarum statum
subvertere voluerit, sibi dumtaxat obtemperando.
Verum de horum electionibus ordinationibusque
verba faciemus S. Leonis gesta describentes in lib. II
Historiae Eutychianistarum, quemadmodum et de
Sardicensibus canonibus cap. 10 hujus libri.</p>
<br> <h4><center>
<strong>393</strong> CAPUT IX.
<em>De S. Flaviani Constantinopolitani episcopi ad apostolicam
sedem appellatione. Falsa Joannis Launoii,
Paschasii Quesnelli aliorumque sententia, quod ad
novum generale concilium appellaverit, proponitur.
Et denique tamquam infirma et valde fallacia horum
argumenta certis evidentibusque demonstrationibus
evertuntur et prorsus eripiuntur.</em> </center></h4>
<p>1. Ita novarum rerum studio Quesnelli animus
fuit adductus, ut peregrinas doctrinas et a communioribus
opinionibus discrepantes vendere cupiens,
<nobr><sub></sub></nobr> erroneis falsisque argumentis ratiocinari minime
erubuerit, a quibus removeri nequidem voluit, cum
veritas luce splendidior eidem occurrebat. Vehementer
enim a suis constrictus praejudiciis, quibus semper
in disputationibus congressionibusque habendis
adhaesit, atque a clarissimorum doctissimorumque
virorum semitis recedens <small>[Note: <nobr><sub></sub></nobr> Baronius, tom. VI Annal. Bellarminus, lib. II
de R. P. Jo. David opere Gallice conscripto de Judiciis
canonicis episcoporum. Christianus Lupus, in
notis ad Ephesinam synodum.]</small>, rerum cortices dumtaxat
attingendo, sophismata fallacesque conjecturas
veritatis colore depinxit, non tantum ut lectores deciperet,
sed ut in apostolicam sedem odium exerceret,
novamque in Ecclesia regiminis rationem stabiliret,
praetextu antiquitatis persequendae et illustrandae.
Hujusmodi sibi proposuisse scopum in omnibus
suis scriptis mihi persuasum est. Sed potissimum id
intellexi, cum octavam ejus dissertationem lustrandam
assumpsi. Arbitrabar enim quod agens ibidem
de celebri S. Flaviani appellatione ad apostolicam
sedem, nullo invidiae spiritu se duci passus esset;
sed voluisse in tanti argumenti negotio insistere vestigiis
<nobr><sub></sub></nobr> prudentum eruditorumque scriptorum, qui
jampridem eum praecesserunt in hocce pertractando
argumento, de quo nos in praesens verba facere statuimus.
Baronii nimirum, Bellarmini, Joannis Davidis,
cardinalis Peronii, Christiani Lupi, aliorumque.
Quippe qui ex animo veritatem exquirentes, non
tantum Ephesini latrocinalis statum, ordinem resque
in eo gestas narraverunt, nullo prorsus mendaciorum
fuco adhibito, quemadmodum opus erat; sed
etiam ipsius sancti Flaviani ad apostolicam sedem
appellationem, tamquam ratam, et validam, et juxta
ecclesiastici juris formam factam fuisse asseverarunt.
Tantum vero abest ut Quesnellus optimam hanc
viam ad sincera ecclesiasticae historiae studia conducentem
ingredi voluerit, ut potius, relictis planissimis
semitis quas praefati clarissimi quondam viri
prosecuti sunt, eos potius in scenam traduxerit exagitandos,
et ignorantiae notam inusserit eis, quod
judicaverint Flavianum apostolicam sedem, non potius
generale concilium, appellasse; contra vero ipse,
<nobr><sub></sub></nobr> Launoii falsas conjecturas atque commentitias opiniones
secutus, ejusdem Flaviani appellationem non
ad apostolicam sedem, vel ad S. Leonem factam
fuisse, sed ad generale concilium ab ipso episcopo
provocante novumque judicium postulante fuisse directam.
Suam ergo dissertationem Quesnellus aggressurus,
eam simulat conscribere ex iis quae habet S.
pontifex Leo in epistolis 39 et 40, quod sequenti
<nobr><sub></sub></nobr> epigraphe indicare voluit: <em>Dissertatio octava de causa
Flaviani episcopi Constantinopolitani in pseudosynodo
Ephesina damnati atque depositi, ad epistolas 39 et
40 S. Leonis ad Theodosium imperatorem.</em></p>
<p>2. Hanc autem dissertationem aggreditur scribendo
appellationum <strong>394</strong> quae ad apostolicam sedem
delatae dicuntur primis Ecclesiae saeculis, omnium
celeberrimam esse, quae data est a Flaviano post
latam adversum se a Dioscoro sententiam. Paucis
indicat fundamenta eorum qui affirmativam partem
propugnant. Et statim subjicit: De hujusmodi appellatione,
quae epistolae 39 et 40 praecipua est et
unica fere materies, paucis saltem disserendi necessitatem
susceptum indicit consilium, etsi prolixiorem
tractationem argumentum a doctioribus jam pridem
ventilatum non exigat <small>[Note: <nobr><sub></sub></nobr> Quesnellus, diss. octava, tom. II, pag. mihi 304
et seqq. Launoius, p. II epist. ad Jacobum Boetium,
epist. 3, pag. mihi 22.]</small>. Ut tamen facilius sensim
a doctiorum sententia qui hocce argumentum
illustrarunt abscederet, annotandum censuit numquam
a S. Leone scriptum esse sedem suam a Flaviano
esse appellatam, sed generatim dici appellationem
<nobr><sub></sub></nobr> esse interpositam, ut in hujus epist. cap. 3 loquitur,
et quod legati ipsius fideliter reclamarunt, et
iisdem libellum appellationis Flavianus episcopus
dedit. Sibi concinere arbitratur Ephesinae synodi
Acta Graeca, in oecumenica Chalcedonensi relecta, in
quibus aliud nihil a Flaviano dictum refertur quam
istud <em>recuso te,</em> <b>παραιτοῦμαί σε,</b> et ab Hilaro, Leonis legato,
<em>contradicitur,</em> <b>κοντραδίκιτουρ.</b> Ex quibus ait pergit
ratiocinari. Sive enim veram appellationem intellexerit
Flavianus, ut scriptor novellus operose contendit
adversus Marcam, sive recusationem, quod
affirmant alii, et ipse David tandem fatetur, perinde
est: hoc unum assero, Leonis mentionem a Flaviano
vel appellante vel recusante factam non fuisse. Clarissimi
Petri de Marca opinionem a Davide exagitatam
defendendam assumit; et in ejus impugnatorem
graviter invehitur, quod pervicaciter propugnari hoc
loco voluerit consuetas judiciorum canonicorum formulas
<small>[Note: <nobr><sub></sub></nobr> Quesnellus carpit Joannem David ob lib. inscriptum
de Judiciis can. episc., cap. VI, art. 3, § 2.
<nobr><sub></sub></nobr> At injuria quidem. Nam David magno verae ac solidae
eruditionis apparatu antiquorum ordinem et consuetudinem
in ecclesiasticis judiciis habendis explicavit.
Unum atque idem ante Justiniani aevum duo
illa vocabula <em>appellationis</em> et <em>recusationis</em> importasse
ostendit, ut habetur in lege: <em>Simul utrumque vocabulum
ponitur tam appellationis quam recusationis.</em>
Vocabulorum demum confusionem sustulit Justinianus.]</small>, cum omnia contra jus fasque a Dioscoro
<nobr><sub></sub></nobr> praesumpta cognoscantur, nec Ephesino latrocinio
accommodari ullo modo possint solitae judiciorum
consuetudines et formulae. Esto enim (ait) recusationi
non sit locus secundum juris ordinem, nisi ante
latam sententiam, nec appellationi nisi post prolatum
judicium, optime id quidem, vel cum legitimus judex
merito in suspicionem venit, vel ab incompetente
judicium adornatur. Tandem concludit Quesnellus:
At nihil tale in Ephesino concilio reperias. Synodum
ait legitime fuisse congregatam jussu principis assensuque
Romani pontificis, qui etiam per legatos
intererat, recusari ac repudiari nullatenus potuit.
Hactenus vero jocari voluisse Quesnellum, ut lectores
deciperet, deceptosque in suam traheret opinionem,
quis non videt? Calamum stringere fingit contra
Joannem David, Petri de Marca adversarium, et
ludendo in verbis sibi blanditur, eam Ephesinam
synodum in suis exordiis recusari et repudiari nullatenus
potuisse, quia legitime congregata jussu principis
et Romani pontificis assensu.</p>
<p><nobr><sub></sub></nobr> 3. Sed in hac convocatione difficultatem non versari,
lippis tonsoribusque notum est. Quamvis tamen
dictis in superioribus inhaerendum sit, ostendentes
Theodosium apostolicae sedis <em>auctoritatem,</em> non <em>consensum</em>
tantum, adhibuisse pro ea synodo habenda.
Igitur recusari ac repudiari potuit illa synodus statim
in suis exordiis. Quando videlicet Dioscorus, nulla
legitima auctoritate munitus, synodum ipse pro arbitrio
<nobr><sub></sub></nobr> facere aggressus, deturbando e loco in quo
episcopus Constantinopolitanus sedere debebat ipsum
Flavianum, illius Ecclesiae legitimum pastorem; quando
<strong>395</strong> instructus de mandatis quae legati S. Leonis
deferebant, debitum locum et honorem nec ipsis
dedit <small>[Note: <nobr><sub></sub></nobr> Vide Acta concilii Chalcedonensis, in quibus
Dioscorus damnatus, act. 1. Consule pariter Liberatum
diaconum, qui in suo Breviario scribit: <em>Et sedentibus
in basilica Dei genitricis Mariae illis episcopis,
Ecclesiae Romanae diaconi vices habentes papae
</em><nobr><sub></sub></nobr> <em>Leonis assidere passi non sunt, eo quod data non
fuerit praesessio sanctae sedi eorum.</em>]</small>, nec umquam permisit quod commonitoria
et epistola dogmatica quae exhibuerunt in synodo
legerentur. Quid plura? Potuit rejici et recusari illa
synodus, quando Flaviano, legatis pontificiis caeterisque
Patribus orthodoxis innotuit jam omnem lapidem
a Dioscoro moveri ut soli Eutychianae factionis adhaerentes,
numero, auctoritate, viribus adversum
catholicam fidem religionisque pietatem praevalerent.
An non in iis exordiis, Flavianus, Eusebius Dorylaei
episcopus pontificiique legati potuissent recusare locum
habere in eo conventu? At detinebantur a militibus
imperialibus, qui ecclesiam hujusque fores custodiebant.
Verum, <em>ubi milites, gladii, fustes, qualis synodus</em>
quae recusari non possit? Ad haec ergo Quesnellum
animadvertere oportebat, antequam licenter scriberet
<nobr><sub></sub></nobr> non potuisse initio synodum illam recusari. Sed
(addit) tunc primum potuerunt recusari Dioscorus,
ejusque synodus, cum ille omnia per vim scelusque
sibi vindicans, et omnem judiciorum formam subvertens,
ex episcopo visus est in praedonem et sicarium
evadere, et synodum primum legitimam convertere
in latrocinium. Tunc non tantum appellationi, quae
legitimum ac competentem judicem supponit, quam
recusationi et protestationi locus erat contra conventum,
quem nulla ratio, ut loquitur S. Leo, <em>synodum
vocari sinit.</em> Non sibi constare Quesnellum, vel nonnisi
oscitanter Ephesini concilii historiam lustrasse,
mea quidem sententia est. Idcirco dicat, amabo, undenam
hoc latrocinii initium, in quo Dioscorus omnia
per scelus sibi vindicavit, omnemque judiciorum
formam subvertit, desumendum sit? Forte supponit
Dioscorum tale scelus tantamque tyrannidem exercere
non coepisse statim ac synodus convenit? Immo
scelus jam mente a tribus mensibus praeconceptum
<nobr><sub></sub></nobr> libere et quasi furens, non amplius animo cohibere
valens, in illis primis exordiis patefecit, illudque pedetentim
auxit et consummavit tragicis illis actionibus
quibus tota gestorum series referta fuit. Si igitur,
Quesnello auctore, <em>recusationi, protestationi appellationique</em>
locus erat cum primum Dioscorus illegitimum,
et non competentem, judicem se reddidit, inde sequitur
potuisse Flavianum in suis exordiis recusare
et repudiare illam synodum, quia et in exordiis Dioscorus
erat judex incompetens, et quia merito omnes
ab eo artes adhibitae trium mensium spatio in suspicionem
tantorum patratorum facinorum adducebant.
Creditne Quesnellus Dioscori artes et machinationes,
antiquas aemulationes et privata odia, Flavianum,
Eusebium Dorylaei, legatos pontificios latuisse? Jocatur
lepide. Itaque cum veritate concludendum est
synodum illam legitimam fuisse quoad <em>convocationem</em>
tantum, quia imperator ad eam cogendam apostolicae
sedis auctoritatem voluit adhibere.</p>
<p><nobr><sub></sub></nobr> 4. Pergit Quesnellus ut discrimen assignet recusationem
inter et appellationem, dicens in pluribus
consistere; <em>quorum unum</em> est quod recusatio sententiam
in irritum mittit, tamquam ab incompetente judice
latam; appellatio vero suspendit solummodo
sententiae effectum, tamquam injuste a judice, licet
idoneo, <em>profectam, donec a superiori ad examen revosetur.</em>
Addit deinde Ephesinum judicium, synodi
nomine indignum praedicatum fuisse a Leone, <em>etiam
ante iteratam</em> cognitionem, ut satis significet magis
recusationi quam appellationi locum fuisse. Quid vero
ex his? nisi illegitimam fuisse synodum in suis
exordiis, quod Quesnellus paulo ante negavit. Quare
<nobr><sub></sub></nobr> ut principaliorem alium sibi praefixum scopum attingeret,
<strong>396</strong> recitavit illa S. Leonis verba, quae in
variis ejusdem epistolis leguntur, quibus conqueritur
<em>quod hi qui collecti sunt de fide et errantibus non
secundum consuetudinem protulerunt, ubi primates
synodi nec resistentibus sibi, nec consentientibus pepercerunt;
ubi non omnes qui convenerant interfuisse cognovimus;
ubi alios rejectos, alios didicimus intromissos,
qui pro unius Dioscori arbitrio impiis subscriptionibus
captivas manus dederunt; ubi in omnes saevitum est
Ecclesias</em> <small>[Note: <nobr><sub></sub></nobr> S. Leo, epist. 39, 40 et 75. Hunc locum ex
tribus epistolis conflatum exscripsimus, prout est
apud Quesnellum, pag. mihi 304.]</small>. His S. Leonis verbis addidit, et quidem
rationabiliter, haec alia Quesnellus: Ubi scripta
apostolicae sedis episcoporum auribus publicari non
sunt permissa; ubi ejusdem legatis suus locus non
est concessus; ubi Chalcedonenses Patres testati
sunt summam violentiam factam fuisse. Ex quibus
tamen omnibus hanc inferri consecutionem arbitratur.
Hinc vides (ait) quam merito jure clamavit Flavianus,
<b>παραιτοῦμαί σε,</b> <em>Recuso te.</em> Vellem tamen ut
lector Quesnelli artem hic animadverteret, qua videlicet
<nobr><sub></sub></nobr> a <em>recusatione</em> ad <em>appellationem</em> gradum facere
contendat, quibusque coloribus eam studeat ornare.
Subdit enim: Quia episcoporum fere omnium
consensus ac subscriptio nonnullam synodi imaginem
impio conventui conciliabant, imperatorisque ac potestatum
interveniebat auctoritas, Flaviano visum
est, cum postmodum libellum apostolicae sedis legatis
tradidit, hanc appellationis vocem usurpare, ut
ex jure appellationis novae synodo locus daretur.
Videtne lector ad quem scopum tendat tota praecedens
Quesnelli fabulatio? Ex Launoio enim aliisque novitatum
scriptoribus hanc doctrinam deprompsit,
quam tamen scite et erudite suis auctoribus exagitatis
Joannes David eripuit, perspicue ostendendo
Flaviani illam loquendi formulam, <b>παραιτοῦμαί σε,</b>
veram significare appellationem.</p>
<p>5. Et quidem Quesnellus ipse post magnum et
inutilem verborum apparatum, utrumque dare coactus
est. Videlicet Flaviani <em>recusationem appellationem</em>
<nobr><sub></sub></nobr> indicasse. Sed momenta omnia quae ad hanc
veram appellationem demonstrandam concurrunt ita
maligne interpretari nisus est, ut contenderit ad
apostolicam sedem non fuisse delatam, quia <em>Flavianus
appellans Leonis nomen non interposuit, et Leo
ipse</em> in suis epistolis post Ephesinam synodum scriptis
suffragatur. Vult tandem Quesnellus Flaviani appellationem
vagam fuisse, et ad novum concilium
ordinatam, cum nullibi S. P. affirmet suam sedem
appellatam fuisse: Quod pontifex sedis suae jurium
studiosissimus numquam omisisset, si ita fuisset. Sed
appellationem simpliciter interjectam asserit. Hanc
doctrinam, ut diximus, ex Launoio mutuatus est.
Quam ut Launoius contra Bellarminum probaret,
epistolam S. pontificis ad Theodosium exscripsit,
eamque eminentissimo scriptori pontificiorum jurium
vindici objecit, scribendo: Cum in Bellarmini argumentum
et in Leonis epistolam inspicio, adducor
facile ut credam Bellarminum Leonis epistolam non
<nobr><sub></sub></nobr> legisse, sed deceptum fuisse ab amanuensi suo, qui
illi dixit Flavianum ad Leonem appellasse. Nam pontifex
hoc in epistola sua non scribit. Flavianum appellationis
libellum dedisse scribit, sed ad quem dederit
non scribit. Hinc ergo quasi divinando ex
praecedentibus ita ratiocinari assumit. Credibile est
Flavianum provocasse ad synodum quae liberior foret,
et numerosior. Nam Leo et Romana synodus unum
id agunt, ut imperator generalem intra Italiam synodum
celebrari jubeat, quae excitatis tumultibus et
controversiis finem imponat. Tandem idem Launoius
praefatae suae epistolae istum paragraphum aut caput his
verbis claudit: <em>Verum Flavianus ad Leonem provocaverit?
</em><nobr><sub></sub></nobr> <em>Non ideo provocavit ut Flaviani causam Leo solus
judicet, sed ut generalis synodus cum Leone judicet</em> <small>[Note: <nobr><sub></sub></nobr> Launoius, Epist. parte II, epist. 3.]</small>.
Lepidum mendacium a Quesnello, ut diximus, adoptatum.
Sed quomodo cohaerere possunt ista cum Flaviani
<strong>397</strong> consilio agendive ratione? Qui jam olim
ratam habuit Eutychetis ad Romanum pontificem
appellationem, expresse scribendo, <em>et appellasse vestram
sanctitatem;</em> quique ante quatuor menses suam
et Eutychetis causam ad generale concilium deferri
negavit, et ut ab hoc indicendo S. pontificem se abstineret
obtestatus est. Jam vero mutata sententia
sollicitus efficitur pro nova generali synodo, et pro
ea cogenda, post tot tantasque clades et calamitates,
appellationem interposuit? Quid? Praenovit forte Flavianus
se infensum habiturum Leonem, quem paulo
ante legitimum judicem habere desideravit, qui scripsit
solam Romani pontificis defensionem, solum istius
consensum sibi et toti Ecclesiae prodesse posse?
Flavianus, inquam, auctore Launoio et Quesnello
suffragatore, concilium generale pro sua defensione
<nobr><sub></sub></nobr> petiit, qui pariter affirmavit propter synodos sanctas
ubique turbari Ecclesias, et causam de qua agebatur
solo pontificio subsidio indigere, et pontificias litteras
seu scripta sibi dari exposcebat? Is ergo Flavianus,
qui non animo dumtaxat haec agitaverat, sed
scripto etiam expresserat, mutato dictamine atque
consilio, ad synodum generalem, et quidem numerosiorem,
provocasse credibile est? Figmentum apage!
Post latrocinium enim Ephesinum, experientia didicerat
antiquas aemulationes et privata odia maxime
in synodis propter diversas factiones praevalere, atque
sibi adversarios saeculi potestatibus summopere
patrocinari; idcirco nec mente cogitare poterat ad
Romanum provocare pontificem, novam synodum
postulaturus. Vel igitur Launoius describere voluit
Flavianum tamquam inconstantem virum, vel mente
captum; vel saltem illius animi consilium deliberationemque
minime est assecutus. Quare si mihi liceret
ejus loquendi formulas usurpare, eas in eum
<nobr><sub></sub></nobr> retorquerem, affirmando numquam S. Flaviani epistolam
ad sanctum Leonem legisse, vel eam saltem
dissimulasse, ut suis studiis indulgeret pro tot tantisque
fabulis et nugis Jacobo Boetio vendendis,
quemadmodum fecit praetextu card. Bellarminum
exagitandi, hujusque doctrinam evertendi.</p>
<p>6. Flaviani verba a nobis hactenus sine ulla violenta
interpretatione exposita nimis perspicua sunt.
Nec actum agere arbitramur, si illa hic subjiciamus.
Ait itaque Flavianus ad S. Leonem in Eutychetis
causa ante Ephesinum concilium scribens: <em>Causa
enim eget solummodo vestro solatio et defensione, qua
debeatis consensu proprio ad tranquillitatem et pacem
cuncta perducere. Sic enim haeresis quae surrexit et
turbae quae propter eam factae sunt facillime destruentur,
Deo cooperante, per vestras sanctissimas litteras. Removebitur
autem et concilium quod fieri divulgatur,
quatenus nequaquam ubique sanctissimae perturbentur
Ecclesiae</em> <small>[Note: <nobr><sub></sub></nobr> Flaviani epist. ad S. Leonem scripta ante Latrocinium
concilium exstat apud Quesnellum, tom. I,
pag. 239; apud Labbeum, tom. IV Concil., et Cotelerium.
<nobr><sub></sub></nobr> Videsis quae tertio et quarto harum Exercitat.
capp. scripsimus.]</small>. Hocce Flaviani testimonium Joannes
David Launoio objecit; illique addidit responsum
<nobr><sub></sub></nobr> quo S. Leo Magnus, praecedentibus Constantinopolitani
episcopi petitionibus occurrens, dixit habendi
concilii causam haudquaquam ex quadam oriri necessitate,
sed ex voluntate imperatoris, apostolicae
sedis auctoritatem adhibentis, esse derivatam. <em>Et
quia clementissimus imperator pro Ecclesiae pace sollicitus
synodum voluit congregari, quamvis evidenter
appareat res de qua agitur nequaquam synodali indigere
tractatu.</em> Igitur mirari licet quomodo Launoius atque
Quesnellus tam fidenter affirmare potuerint appellationes
ad generalem synodum tamquam remedium
adhibendum fuisse necessarias pro illa exorta controversia
dirimenda, cum Flavianus atque Leo contrarium
<nobr><sub></sub></nobr> tradiderint. Quinimmo Leo ipse, qui seriem
gestorum Constantipolitanorum attente lustraverat,
apprime noverat ad componenda dissidia quae
Flavianum inter et Eutychem intercedebant solum
apostolicae sedis judicium fuisse sufficientissimum,
<strong>398</strong> nec ad novae cogendae synodi consilium sese
potuit determinare, nisi ductus motivo solemnioris
judicii habendi, ut testatus est in epistolis, cum ad
imperatorem, tum ad Julianum Coensem, de quibus
in praecedentibus habuimus sermonem.</p>
<p>7. Jam vero, relicto parumper Launoio, quemadmodum
Quesnellus ratiocinetur videamus: <em>Lego</em> (ait)
<em>hic reclamasse legatos, lego interpositam esse appellationem,
lego etiam legatis datum appellationis libellum,
at vero ad quem appellatum sit prorsus non lego</em> <small>[Note: <nobr><sub></sub></nobr> Quesnellus, dissert. 8, cap. 1, pag. mihi 309.]</small>.
Hinc occasionem arripit exagitandi Joannem David,
qui scripsit perspicuum esse Romanum pontificem
fuisse appellatum, cum necesse sit omnem appellationem
alicui judici deferri. Cum igitur Flavianus
libellum appellationis legatis dedit, in eis jurisdictionem
<nobr><sub></sub></nobr> agnovit recipiendae appellationis. Quod ipsis
jus haudquaquam tamquam hominibus privatis convenire
poterat; unde necesse est ut tamquam papae
legatis libellum tradiderit, quia pontificem pro idoneo
appellationis discutiendae judice agnovit <small>[Note: <nobr><sub></sub></nobr> Joannes David, loco superius laudato.]</small>. Eum
ergo exagitat quod ita scripsisset recedendo a regulis
jurisdicendi, ignoraveritque quod nemo nescit qui
forum a limine salutavit. Subjicit deinde idem Quesnellus,
secundum juris Romani formam, libellum
appellationis dari ei ad quem appellatum est, qui
litigatori decernat apostolos, id est litteras dimissorias.
Atque tandem in medium profert Pauli exemplum
a praeside Festo ad Caesarem appellantis: <em>Non
alteri</em> (ait) <em>quam ipsi praesidi vocem appellantis direxit.
Jam vero Flavianus a Dioscoro ejusque infausta synodo
appellans ad aliud concilium, cuinam suum tradidisset
libellum, nisi legatis Romanis, qui fere soli iniquis
Dioscori molitionibus non consenserant?</em> Debuisse autem
Flavianum pontificiis legatis appellationis libellum
<nobr><sub></sub></nobr> porrigere, sequentibus quatuor rationibus probare
assumit. Primo quia Dioscorus, omnia per vim
et impotentiam agens, nullam juris formam servari
permisisset; secundo quia omnes synodi praesules
captivas manus Dioscoro dederunt; tertio quia Occidentales
maxime episcopos Flavianus appellabat, ut
et Theodoretus, ac proinde necesse erat ut patriarchae
ac omnium primati innotesceret Flaviani appellatio.
Denique ad universale totius Ecclesiae concilium
provocanti quis potius adeundus est cum appellationis
libello, quam is qui et Ecclesiae totius apex
summus, et in fidei causa universalis veluti procurator
est cui incumbit convocandae synodi oecumenicae
praecipua sollicitudo et cura; cui denique primae sententiae
primique loci competunt in conciliis. Istud
tandem suae dissertationis caput his verbis claudit
Quesnellus scribendo: Hae sunt verae rationes quae
Flavianum moverunt ut appellationis vel recusationis
libellum in manus legatorum deponeret, quos ad
hunc effectum necesse non erat ut jurisdictionem
<nobr><sub></sub></nobr> propriam vel pontificis nomine haberent, sed sufficiebat
ut concilii pars essent, et interpositae appellationis
testes idonei. Hactenus Quesnellus. Qui
omnes suae artis nervos adhibuit ut Flaviani appellationem
ad apostolicam sedem factam everteret et
aboleret, in medium productis aliis et aliis violentis
interpretationibus, quas et suis studiis favere, et clarissimorum
virorum doctrinam et argumenta oppugnare
arbitrabatur. Sed quemadmodum in suis ratiociniis
multus fuit, ita ineptus, nec omnino sibi in
sermonibus constans apparuit. Cujus vitium si ex
nullo alio intelligeremus, optime colligere possemus
ex illa admonitione ab eo apposita ad epistolas Valentiniani
<nobr><sub></sub></nobr> imperatoris, Gallae Placidiae, et Liciniae
Eudoxiae augustarum, ad imperatorem Theodosium
scriptas. Quid enim in ea habet? Lectoribus suadere
conatur laudatas epistolas S. Leonis hortatu et totius
Romanae synodi, quae tum agebatur scriptas fuisse, et
subjicit eas ab <em>ipso Leone fuisse dictatas.</em> Si ergo rem ita
<strong>399</strong> se habere arbitratus est, cum in hac dissertatione
scripsit nullibi legere ad quem Flavianus appellaverit?
Valentinianus quidem in sua epistola, sine
ullo prorsus verborum involucro, vel obscuritate,
Flavianum ad Leonem appellasse affirmat. <em>Hujus</em>
(ait) <em>enim rei gratia secundum solemnitatem conciliorum,
et Constantinopolitanus episcopus eum per libellos
appellavit propter contentionem quae orta est de fide.</em>
Duo autem hic animadvertenda occurrunt, quae Quesnelli
dicta refellunt: alterum, ex Valentiniani imperatoris
testimonio Flavianum juris ordinem servasse,
appellationem interponendo <em>secundum solemnitatem
conciliorum;</em> alterum, Flavianum S. Leonem pontificem,
<nobr><sub></sub></nobr> non concilium <em>per libellos</em> appellasse. Nec
obstat quod summus pontifex de ejusmodi appellatione
collationem fecerit in Romana synodo, quam singulis
annis in Octobri mense habere consueverat <small>[Note: <nobr><sub></sub></nobr> Videsis S. Leonis epistolam apud Quesnellum
16 ad episcopos Siciliae, cap. 7, in qua sermo est de
concilio quotannis Romae celebrando; ad quod <em>terni
semper ad diem tertium kalend. octobris fraterno concilio
sociandi indissimulanter,</em> etiam illius insulae episcopi,
<nobr><sub></sub></nobr> occurrere astringebantur.]</small>.
Aequissimum enim erat quod, pervento ad Urbem
diacono Hilaro, narratore fidelissimo omnium rerum
quae apud Ephesum contigerant; et existentibus
adhuc in Urbe nonnullis aliarum provinciarum episcopis,
qui ad synodum venerant, ipsis patefaceret
quae in catholicae fidei et religionis exitium, orthodoxorum
episcoporum ruinam, et apostolicae sedis
contemptum, per unius Dioscori impotentiam facta
fuerant. Haec enim tamquam nulla et irrita, damnabilia
et exsecrabilia praefato episcoporum coetui Leonem
referre oportebat; ut nimirum in Flaviani communione
persisterent, a Dioscoro se abstinerent, et
Romanae sedis jura graviter laesa atque violata, sicuti
par erat, tuerentur. Nec enim summus pontifex
horum suffragio indigebat, cum animo jam agitaret
<nobr><sub></sub></nobr> alio modo gravissimis hisce malis mederi, et omnia
damna reparare. Causam autem illius quotannis habendae
synodi, idem S. pontifex non obscure indicavit,
scribendo: <em>Quoniam, adjuvante gratia Dei, facilius
poterit provideri ut in Ecclesiis Christi nulla scandala,
nulli nascantur errores, cum coram beatissimo
apostolo Petro id semper in commune tractandum
fuerit, ut omnia ipsius constituta canonumque decreta
apud omnes Domini sacerdotes inviolata permaneant.</em>
Cum itaque in Ecclesia nulla graviora scandala, neque
perniciosior haeresis dari possent, quae fidem
Orientis pene totam labefactaverant; idcirco, recurrente
anniversaria Romanae synodi celebratione, de
iis cum aliis episcopis verba facere debebat, definiendo
nullum aliud remedium gravissimis illis malis
gliscentibus esse adhibendum quam novum generale
concilium cogere, ut fidei catholicae incolumitati prospiceretur,
apostolicae sedis jura turpiter violata et
abolita repararentur, et episcopis a recto tramite
cum tanta subditarum animarum pernicie deviantibus,
<nobr><sub></sub></nobr> per solemnem retractationem libere faciendam,
venia concederetur. Id indicant illa alia Valentiniani
imperatoris verba, quibus in Theodosii mentem revocabat
debitum fidei a majoribus acceptae defendendae,
addit pariter defendendum esse <em>summi sacerdotis
honorem, et dignitatem propriae venerationis beato
apostolo Petro intemeratam, et in nostris temporibus
conservare; quatenus beatissimus Romanae civitatis episcopus,
cui principatum sacerdotii super omnes antiquitas
contulit, locum habeat et facultatem de fide et
cacerdotibus judicare.</em> Dicat nunc, amabo, Quesnellus,
quomodo potuisset S. Leo Magnus consulere honori
suae supremae dignitatis, violatae jurisdictionis suae
<nobr><sub></sub></nobr> damna reparare, facultatem quam super omnes antiquitas
contulit in integrum restituere, si generalem
ex omnibus totius orbis episcopis synodum non
coegisset? An non in Ephesina synodo catholica
fides, pontificia dignitas, sacerdotii principatus, cathedrae
divi Petri honor, fuerunt contempta et solemniter
dejecta? In nova ergo solemni synodo, et
fides erat firmanda, et apostolicae <strong>400</strong> sedis jura
debebant reparari, et propterea appellationem ad se
factam a Flaviano ad generale concilium debebat
deferre, quamvis sanctus Flavianus ipse solum pontificem,
tamquam legitimum suae causae judicem, appellasset.</p>
<p>8. Ne interim tamen Quesnello, aut cuicumque alii
qui ejus studiis indulgeat, a communi disserendi via
recedere videar, praetermissis aliis epistolis aut Gallae
Placidiae, aut Eudoxiae Liciniae ad Theodosium scriptis
oculos conjicio in duas illas S. Leonis epistolas a Quesnello
assumptas veluti suae dissertationis fundamentum.
<nobr><sub></sub></nobr> Tres iis in epistolis S. pontifex causas assignat,
quae ejus animum moverunt ad novum generale concilium
habendum: altera fidei catholicae vulneratio fuit;
altera luctuosus status omnium Ecclesiarum Orientis,
tantopere perturbatus, vel propter praesules dejectos,
vel propter eos qui impiis subscriptionibus captivas
manus dederunt, Dioscoro obtemperantes; tertia
denique fuit illa pluries legatorum pontificiorum exclamatio
facta, cum viderunt, a synodi exordiis
usque ad finem, apostolicae sedis jura non tantum
neglecta, sed pessumdata atque abolita. Duas illas
priores causas S. Leo his verbis indicavit ad Theodosium
imperatorem scribendo. <em>Igitur</em> (ait) <em>concilium
episcoporum quod propter Flavianum in Ephesina civitate
fieri praecepistis, et ipsi fidei probatur obesse, et
omnes Ecclesias vulnerare, et haec a nobis comperta
sunt non incerto nuntio, sed ab ipsis reverendissimis
episcopis, qui a nobis missi sunt,</em> etc. Et paulo infra,
volens exprimere gravia vulnera Ecclesiis illata, adjecit:
<em>In quo autem judicio non omnes qui convenerant
</em><nobr><sub></sub></nobr> <em>interfuisse cognovimus. Nam alios rejectos, alios didicimus
intromissos, qui pro supradicti sacerdotis arbitrio
impiis subscriptionibus captivas manus dederunt.
Quod nociturum statui suo scirent, nisi imperata fecissent,
talemque ab ipso prolatam esse sententiam, ut in
omnes per eam saeviretur Ecclesias</em> <small>[Note: <nobr><sub></sub></nobr> S. Leo, epist. 39, ad Theodosium.]</small>. Hinc gradum
facere volens ad tertiam causam, quae ipsius animum
ad habendum novum concilium impellebat, pontificia
utens auctoritate, animi sui gravitatem ecclesiasticae
moderationi admiscens, imperatorem ipsum quasi
leniter objurgat, quod imprudentibus aurem praebuerit,
horumque malis artibus non obviaverit. In
ipsius quoque mentem fidei et religionis pericula revocat,
tamquam gravissima mala a conscientia removenda,
ne Christi Evangelio humana praesumptio
vim inferret. Atque tandem exhortationibus supplicationes
adjungens, petit ut, abolitis omnibus latrocinii
Ephesini Actis, permittat et jubeat omnia in
pristinum restitui; <em>in eo statu</em> (videlicet) in quo
<nobr><sub></sub></nobr> fuerunt ante omne judicium, <em>donec major ex toto
orbe sacerdotum numerus congregetur, nec alieno vos
peccato gravari patiamini.</em> Ejusmodi vero synodum
esse habendum ipse Leo judicavit, <em>tum quia nostri,</em> id
est apostolicae sedis legati ob Romanae sedis violata
jura <em>fideliter reclamarunt, tum quia et iisdem libellum
appellationis Flavianus episcopus dedit</em> <small>[Note: <nobr><sub></sub></nobr> Epistola 41 ad Flavianum, et 43 ad Anastasium
Thessalonicensem.]</small>. Ad quem
autem finem legatorum pontificiorum reclamatio
esset directa, nec Launoio, nec Quesnello penetrare
difficile erat, si attendissent ad Ephesina Acta in
praecedentibus a nobis exposita. Reclamarunt enim
contra illa quae in synodo ipsa agebantur, sine Romani
pontificis consensu, institutione, atque mandatis;
<nobr><sub></sub></nobr> reclamarunt ob injuriam apostolicae sedi illatam,
antequam etiam Eutyches absolveretur, et damnatum
atque depositum Flavianum audirent; reclamarunt
ob vim adhibitam ad extorquenda praesulum
suffragia; reclamarunt denique ut impedirent exsecutionem
scelestissimorum decretorum ibidem factorum,
ut nimirum secundum juris regulas omne judicium
in suspensivo staret, quoadusque summi pontificis
Leonis, cujus personam agebant, interdictum
exspectaretur. Hanc autem reclamationem veram
appellationem <strong>401</strong> esse dicendam quis negare audebit;
vel cum Quesnello omnia effugia hinc inde
quaerenti affirmabit Flavianum Theodoretum provocasse,
ut dumtaxat Occidentalibus appellatio innotesceret;
eumque potius appellationis libello fuisse
adeundum, qui et Ecclesiae totius apex summus, et
in fidei causa universalis est veluti procurator?
Nova loquendi formula, novum Romani pontificis
officium hactenus a nemine quod sciam excogitatum.
<nobr><sub></sub></nobr> Sed commentum refellere, etiam sepositis tot sanctissimorum
Patrum sententiis qui Romanum pontificem
verum legitimumque judicem controversiarum fidei
appellarunt, antequam de praesenti tabula manum
removeamus, ostendemus.</p>
<p>9. Et quidem si pontificii legati libellum appellationis
Flaviani accepissent, ut Leoni tamquam procuratori
hujus causae deferrent, certe S. Leo ante
oecumenicam synodum, quam cogere curabat, nullum
prorsus decretum aut interdictum tulisset, non
irrita et nulla in aliis et aliis suis epistolis Ephesina
Acta solemniter declarasset, numquam e medio tulisset
tamquam injustam Dioscori et illius synodi
sententiam latam in Flavianum, in epistolis scriptis
ad Pulcheriam augustam propria auctoritate non
dixisset: Flavianus episcopus in nostra et omnium
communione persistit. Veluti <em>procurator,</em> ipse utique
cum Flaviano a synodo excommunicato secundum
juris regulas communicare potuisset; sed qua ratione
<nobr><sub></sub></nobr> omnes alios Romanae synodi sacerdotes inducere
poterat ad communicandum cum eo? Quid plura?
ante oecumenicum concilium novum, quod congregare
satagebat, tamquam magni facinoris reum condemnat
ipsum Dioscorum: <em>Magnum facinus</em> (ait in
epistola ad Anastasium Thessalonicensem) <em>Alexandrino
episcopo auctore vel exsecutore commissum est.</em>
Praeterea non ipse solus et Romana synodus voluit
cum Flaviano communicare; sed etiam epistolas dedit
<em>ad clerum, honoratos et plebem Constantinopolitanam,</em>
ut nullis minis deterriti aut formidine acti, se
separarent a legitimo suo episcopo, sequentem summae
auctoritatis addendo declarationem, quod <em>quisquis
incolumi atque superstite Flaviano episcopo vestro,
sacerdotium ejus fuerit ausus invadere, numquam in
communione nostra habebitur, nec inter episcopos poterit
numerari</em> <small>[Note: <nobr><sub></sub></nobr> S. Leo, epist. 45 ad clerum, honoratos et plebem
Constantinopolitanae urbis.]</small>. Quis itaque sine invidiae fuco animum
convertens in totam hanc S. Leonis agendi rationem,
poterit sibi suaderi Romanum pontificem
vigore illius appellationis, procuratoris personam
<nobr><sub></sub></nobr> gessisse? Undenam habemus procuratores causarumque
patronos judicia proferre, decreta edere, nullas
et irritas praecedentium judicum sententias facere,
condemnatos absolvere, rogare, petere, mandare,
ut omnia in pristinum statum restituantur in quo
erant antequam de causis inquireretur? Ego quidem
qui curiam et forum nec a limine salutavi, haec omnia
cohaerere posse non video. Cum semper audierim
procuratores dumtaxat apud legitimos judices instare
posse pro causarum expeditionibus, illas rationes et
leges scripto vel verbis in medium adducendo, quae
judicis animum ad veritatis cognitionem prosecutionemque
inducere possunt. Sed dicat Quesnellus,
<nobr><sub></sub></nobr> amabo, apud quem judicem credidit Leonem institisse,
aut instare debuisse, ut Flaviani appellantis causae
patrocinaretur? Apud imperatorem forte, quem enixe
rogabat ut juberet novum intra Italiam concilium
congregari? Sed Leo instabat, et imperatorem urgebat
pro libera et solemni suorum decretorum exsecutione,
et universo orbi manifestaretur catholicae
fidei veritas, tot tantisque agitata periculis; jam
grassantia per Orientem scandala abolerentur, sanorum
fortitudo augeretur, et <em>morbis, si curari acquiescerent,
medicina praestaretur.</em> Hisce rationibus ductum S.
Leonem novum concilium fieri petiisse, testantur illius
epistolae scriptae ad imperatorem et Pulcheriam augustam,
ad clerum et honoratos Constantinopolitanos,
ad Julianum Coensem, ad <strong>402</strong> Anastasium
Thessalonicensem, ad Paschasinum et Marcianum
augustum, quarum epistolarum momenta hic speciatim
subjicere supervacaneum ducimus.</p>
<p>10. Non obstantibus tamen gravissimis tantarum
<nobr><sub></sub></nobr> rationum momentis, quibus explicatum atque demonstratum
est S. Leonem, cum ob legatorum pontificiorum
reclamationes, tum ob interpositam a Flaviano
appellationem, veras legitimasque judicis partes
et officium gessisse, Quesnellus sibi maxime
blanditur causam vicisse; ita ut ex epistola 40 Leonis
tale validissimum argumentum in suae opinionis favorem
sibi suppeditatum decantet, quo a Flaviano
synodum appellatam esse constet, et deinde Leonem,
quatenus synodi caput. Artificiosum igitur adversarii
ratiocinium inspiciamus. Cum enim (ait) ex appellatione
illius episcopi congregandae synodi oecumenicae
necessitatem arcessat, sole clarius est appellatam
esse synodum, nec alterius auctoritatem pulsatam
esse appellationis libello, ut de Latrocinii Ephesini
sententia judicium ferret. Subjicit autem statim
Leonis verba, ex quibus praecedens argumentum
posse haurire sibi imaginatur. <em>Quam autem post appellationem
interpositam hoc necessario postuletur,
canonum Nicaeae habitorum decreta testantur.</em> Si enim
<nobr><sub></sub></nobr> (addit Quesnellus) ad unum ex Occidentalibus episcopum
cum provinciali vel dioecesana synodo provocatum,
quidni solus cum suis comprovincialibus
judicium adornat? Ut quid omnium Ecclesiarum sacerdotes
e suis sedibus dimoventur, si unius judicio
possit causa finiri? Cur necessario postulata synodus
oecumenica, quando non oecumenica synodus appellata
est? Si sedes primaria libello addita est, sedi
suae pontifex litigantes sistat, rem discutiat, episcoporum
sententiam postulet, judicium decernat, et
causa finita est <small>[Note: <nobr><sub></sub></nobr> Quesnellus, ubi supra, pag. 305, num. 4.]</small>. Haec ergo, et id genus alia, pro
sua ratiocinandi libidine Quesnellus adjecit, ut ad
violentam significationem S. pontificis testimonium
traheret; et, quod maxime observandum est, suis
partibus Liberatum diaconum favere confingit, qui
jam expresse scribit: <em>Porro locum obtinentes papae
Leonis omnibus quae gesta sunt contradixerant: Flavianus
autem contra se prolata sententia per ejus legatos
sedem apostolicam appellavit libello</em> <small>[Note: <nobr><sub></sub></nobr> Liberatus diaconus, in suo Breviario, cap. 12.
De legatorum autem pontificiorum reclamatione verba
<nobr><sub></sub></nobr> facit etiam auctor Breviculi historiae Eutychianistarum,
ut videre est tom. V Conciliorum. Et denique
Flavianum, non concilium, sed apostolicam appellasse
sedem, constat ex prima act. Chalced. Consule
epist. 42 S. Leonis ad Flavianum.]</small>. Verumtamen
<nobr><sub></sub></nobr> quoniam potissimum insistit necessitati novae
cogendae oecumenicae synodi, tantopere cum <em>lacrymis</em>
et <em>gemitibus</em> a Leone inculcatae, cum quadragesimam
epistolam scripsit ad Theodosium imperatorem, jam
non video Quesnellum meliorem fecisse suam causam,
cum ea non refellat quae in praecedentibus
adduximus.</p>
<p>11. Atque imprimis adversarium rogare juvat
quisnam fuerit qui oecumenicam synodum in tantarum
rerum et perturbationum conflictu necessariam
esse judicavit? Flavianusne, an summus pontifex
S. Leo? Non Flavianus quidem quem apostolicam
sedem dumtaxat appellasse vidimus, quemque de
<nobr><sub></sub></nobr> generali synodo nec cogitasse probabile et certissimum
est; non solum quia ante quatuor menses strenue
se opposuit rumori, quo perferebatur pro sua et
Eutychetis causa synodum esse indicendam, sed quia
ex Leonis epistolis evidenter colligimus ita suae appellationis
libellum in pontificiorum legatorum manibus
deposuisse, ut S. Leonem solum suae causae
judicem habere vellet et postularet. Satis id indicant
S. Leonis verba quae in epistola 42 legenda occurrunt.
Nam, accepto per Hilarum diaconum sancti
episcopi appellationis libello, tamquam unicus et
supremus illius causae arbiter ad eum scribens,
certiorem reddidit <em>se nihil pro communi causa eorum
quae agenda sunt praeterire, ut primitus</em> <strong>403</strong>
<em>ad ea quae universitati fidelium possint pervenire
mereamur.</em> Brevissimam deinde ait se scribere
epistolam: sed subjicit in tali tantoque luctus et
moestitiae statu solatium aliquod posse Flavianum ex
istius epistolae perlatore habere, qui sermonibus <em>poterit
enarrare quidquid est illud ad quod, adjuvante
</em><nobr><sub></sub></nobr> <em>Domino, studio fidei et charitatis intendimus.</em> Haec
Quesnello, qui S. Leonis scripta illustranda et ornanda
assumpsit, objicere haud debuissem, cum eum
non possint latere. Sed animadvertat, quaeso, Leonem
dicentem <em>pro communi causa nihil praeterire,</em> voluisse
indicare omnem sollicitudinem a se adhiberi ut suae,
Flaviani et totius universitatis fidelium causae prospiceret.
Nec de synodali judicio ad quod causa jure
debeat referri unum verbum habet. Neque affirmat
synodi habendae necessitatem intercedere ex canonum
regulis illam praescribentibus, quotiescumque a
praecedenti synodo aliquis fecerit appellationem. Nam
si tritum, vulgare, consuetudine probatum, atque receptum
fuisset quod appellationes ad apostolicam
sedem porrectae ad generalem deinde aliam synodum
essent deferendae, S. Leo aliam scribendi formulam
adhibuisset, neque Flaviano umquam dixisset quod
epistolarum perlator poterit enarrare <em>quidquid est
illud ad quod, adjuvante Domino, studio fidei et charitatis
</em><nobr><sub></sub></nobr> <em>intendimus.</em> Quis itaque credit opus fuisse
Leoni studium impendere pro decernendo medio efficacissimoque
remedio, ut mala quae tum in Ecclesia
grassabantur penitus evelleret et aboleret, si canonibus
statutum determinatumque jam fuisset appellationum
negotia in oecumenicis conciliis esse finienda? An non
verba illa, <em>quidquid est illud quod, adjuvante Domino,
intendimus,</em> innuunt plenam fuisse Romano pontifici
potestatem definiendi, deliberandi, praescribendi modum
et ordinem, et remedium ipsum, quibus et fidei
collabenti et charitati inter sacerdotes Orientis abruptae
prospiceret?</p>
<p>12. Sed jam S. pontificem Leonem ab illis duabus
causis, fidei scilicet et charitatis, adductum fuisse ut
oecumenicam synodum, tamquam necessarium remedium
adhibendum, ipse decerneret, Quesnellus perfecte
intellexisset, si verba ad quae provocat, et quibus
insistit, e sua sede non extraxisset, neglectis
caeteris aliis quibus S. pontifex Theodosium imperatorem
<nobr><sub></sub></nobr> allocutus est. Rerum ergo omnium infelicissimum
statum exponit, indicando Ephesini latrocinii
judicium et Acta ad apostolicae sedis tribunal, tum
propter suorum legatorum reclamationem, tum propter
episcopi Flaviani appellationem esse devoluta.
<em>Ut quia et nostri fideliter reclamarunt, et eisdem libellum
appellationis Flavianus episcopus dedit.</em> Ex hoc
ergo, quod praemittit, immediate hoc aliud, tamquam
necessario apostolicae sedis juribus cohaerens, subjicit:
<em>Generalem synodum intra Italiam jubeatis celebrari,
quae omnes offensiones ita aut repellat, aut mitiget,
ne aliquid ultra sit vel in fide dubium, vel in charitate
divisum</em> <small>[Note: <nobr><sub></sub></nobr> S. Leo Magnus, epist. 40, cap. 3.]</small>. Ne vero ejusmodi decretum a se
factum Theodosio imperatori injustum aut irrationabile
videretur, in ejus mentem revocat summam necessitatem miserabilemque statum Ecclesiarum Orientis.
Quarum episcopi, alii turpiter in Ephesina synodo
<nobr><sub></sub></nobr> lapsi erant, alii dejecti, alii minis superati, et
injuriis affecti, pro quibus omnibus hoc unum, tamquam
necessarium remedium, concilium oecumenicum
esse adhibendum praescribit. Eo enim solo, subjicit,
cuncta ad pristinum veritatis tramitem posse
revocari affirmat. Ut qui vel timore acti, vel ignorantia
decepti, a fidei et charitatis institutis deviarunt;
vel illi quoque qui malitiose sese criminibus inquinaverunt,
minime ab Ecclesiae unitate exciderent, vel
separarentur; quoties, mutato consilio, per debitam
solemnem retractationem ad poenitentiam reducerentur.
Perpendere ergo opus erat Quesnello sequentium
verborum sensum, antequam contra Joannem David
caeterosque melioris judicii <strong>404</strong> et doctrinae scriptores
causam vicisse sibi blandiretur. <em>Convenientibus
utique</em> (ait S. Leo) <em>Orientalium provinciarum episcopis,
quorum si qui superati minis atque injuriis a veritatis
tramite deviarunt, salutaribus remediis in integrum
revocentur; ipsique quorum est causa durior, si
consiliis melioribus acquiescant, ab Ecclesiae unitate non
</em><nobr><sub></sub></nobr> <em>excidant. Quam autem post appellationem interpositam
hoc necessario postuletur, canonum Nicaeae habitorum
decreta testantur . . . . , quae a totius mundi sacerdotibus
constituta, quaeque subter annexa sunt.</em></p>
<p>13. Patet ergo ad quam dispositionem feliciter pervenire
intenderet sanctissimus pontifex Leo; quam
quidem nec tamquam injustam, nec malis grassantibus
incongruentem, vel imperator, vel alius quispiam
reprobare potuisset, ob duo gravissima motiva in
jure expressa, quibus summus pontifex insistebat
oecumenicum statuendo habere concilium: alterum
ergo motivum ex genuinis Nicaenis canonibus a totius
mundi sacerdotibus constitutis desumebatur; alterum
vero cum ex solemni pontificiorum legatorum reclamatione,
tum ex Flaviani appellatione oriebatur. Quae
quidem duo, cum hactenus a scriptoribus distincta
non fuerint, liberum deinde fuit ipsis pro arbitrio
ratiocinari, et in diversas sententias et opiniones
abire, prout iis erit exploratum qui Launoii, Petri de
<nobr><sub></sub></nobr> Marca, Quesnelli, Joannis Davidis, aliorumque scripta
lustrarunt. Verumtamen alias et alias horum scriptorum
inter se dissidentium interpretationes in praesens
hic subjicere supervacaneum arbitramur. Cum
eorum nullus S. pontificis scribendi rationem fuerit
assecutus; quamvis ad Sardicenses canones unice
attendentes, variis divinationibus usi sint, de quibus
verba facere in praesens praetermittimus, ut quantum
possumus pedetentim in Quesnellianis dictis examinandis
studium impendamus. Non ergo ad unicum
(ait) ex Occidentalibus episcopum cum provinciali
vel dioecesana synodo provocatum est. Sed quis
cum veritate affirmavit, vel umquam affirmabit, hoc
quod sibi imaginatur Quesnellus? Qui tantum bardus
et plumbeus sit in hanc sententiam abibit. Nos tamen
non ideo Romanum pontificem cum provinciali aut
dioecesana synodo appellatum dicimus, quod Romam
adventante Hilaro, S. Leonis ad Ephesinam synodum
legato, quando anniversarium concilium agebatur,
totum negotium Patribus in Urbe congregatis
<nobr><sub></sub></nobr> proposuerit, de eo cum iisdem collationem habiturus.
Nihil prorsus Patres circa turbatissimum illum Ecclesiarum
Orientis statum decrevisse, innotescit. Constat
dumtaxat suos amaros ploratus lacrymis atque
gemitibus summi pontificis adjunxisse, ut imperatoris
Theodosii animum moverent ad liberam faciendam
facultatem pro nova oecumenica synodo agenda, quemadmodum
jam ipse summus pontifex statim Flaviani
appellatione accepta decreverat. Sed addit Quesnellus:
Cur necessario postulata oecumenica synodus,
quando non oecumenica synodus est appellata? Et
contendit insuper quod in tanto rerum discrimine
si Leonem solum, unicum episcopum Flavianus appellasset,
potuisse litigantes ad se vocare, rem discutere,
coepiscoporum sententiam postulare, judicium
decernere. Miror sane audire hominem, quem
<nobr><sub></sub></nobr> multa eruditione pollere et in ecclesiasticis rebus
apprime versatum ii judicaverunt qui suas has in
sancti Leonis Opera elucubrationes recognoverunt
et approbarunt, ita comminiscentem, nulla prorsus
habita ratione ad aequitatis, prudentiae et justitiae
leges, quibus S. Leo semper ducebatur in
suis habendis consiliis et deliberationibus. Purum
enim, et rectum, nullaque exceptione subjectum, S.
pontificis judicium esse debebat. Cujus robur ab auctoritate
potestateque non tantum pendere oportebat,
sed ab iis etiam solemnitatibus requisitis ad
reparanda in pristinum statum suae sedis profligata
jura, quam reparationem numquam perfecte obtinuisset
sine totius universalis Ecclesiae celebritate.
Praeterea, quale remedii genus adhibuisset, litigantes
ad se vocare, rem discutere, et judicium decernere?
<strong>405</strong> Si quaestio Flavianum inter dumtaxat et Eutychetem
intercessisset, id forte S. Leo fecisset, quia
potestatem plenariam habebat, nec ab aliis et aliis
<nobr><sub></sub></nobr> gravissimis rerum circumstantiis et calamitatibus
adductus fuisset ad oecumenicam synodum decernendam.
Sed dicat, amabo, Quesnellus, quomodo potuisset
S. Leo cogere Dioscorum et totam Eutychianam
factionem ut coram apostolica sede se sisterent;
quomodo nonaginta duos episcopos, qui in Ephesina
synodo impiis subscriptionibus captivas manus praebuerunt,
ad publicam atque solemnem retractationem
reducere potuisset; quomodo denique monachorum
Constantinopolitanorum Aegyptiorumque
intolerandam audaciam fregisset, ut poenitentes,
abjecta omni superbia et impietate, ab Ecclesiae unitate
non exciderent? Flaviani utique justitiae et sanctitati
debebat summus pontifex necessaria praestare
praesidia, sed simul illud remedii genus praescribere,
quod caeteris omnibus prodesset; alias cum tot facinorum
auctoribus, et horum sociis, catholicorum
universitas in Oriente periisset. Igitur poterat praevidere
Quesnellus <small>[Note: <nobr><sub></sub></nobr> Quesnellus, eadem dissertatione, pag. 306,
num. 4.]</small> ad rem nostram maxime facere,
quod ipse de Innocentio primo summo pontifice in
<nobr><sub></sub></nobr> S. Joannis Chrysostomi causa, injuria depositi, ex Sozomeno
<small>[Note: <nobr><sub></sub></nobr> Sozomen, lib. VIII, cap. 16.]</small> descripsit, dicendo: <em>Oecumenicam synodum
convocare studuit,</em> scribensque ad clericos Constantinopolitanos,
quodnam remedium esset adhibendum
his verbis inquirebat: <em>Sed quodnam remedium
hisce rebus in praesenti afferemus? Necessaria erit synodalis
cognitio, quam etiam multo jam antea congregandam
diximus. Ea quippe sola est quae hujusmodi
procellarum impetus retundere potest. Quam quidem
donec consequamur, expedit medelam calamitatis hujus
committere voluntati magis Dei ac Christi ejus
Domini nostri.</em> Et postea de eadem synodo a se decreta,
ut exsecutioni mandaretur se multum (ait) deliberare,
subjiciendo: <em>Ac nos quidem multum deliberamus
quonam modo synodus oecumenica congregari
possit, per quam divina voluntate turbulenti isti motus
consopiri possint.</em> Quis ergo non intelligit suo se gladio
jugulare Quesnellum, ad Innocentium papam
provocando? Nec enim alia de causa oecumenicam
<nobr><sub></sub></nobr> synodum habendam esse sanctissimus pontifex decreverat,
nisi quia Chrysostomus illum appellavit.</p>
<p>14. His non obstantibus, noster adversarius alta
se sapere sibi blanditur, et duo maximi momenti ex
praecedentibus inferri posse contendit. Alterum (ait),
quod superius rejecimus, non ad unum pontificem
aliquem, sed ad omnes Occidentis saltem episcopos,
devolutam esse Flaviani appellationem; alterum legatos
sedis apostolicae, non Romani solius pontificis
nomine Ephesinae synodo secundae interfuisse, nec
alias interesse consuevisse oecumenicis conciliis in
Oriente congregatis, sed et omnium Occidentis episcoporum
vice, quorum procurationem gerebant,
cum per se interesse iisdem non poterant. Hoc
(subjicit) solemne erat Romano episcopo, ut cum
<nobr><sub></sub></nobr> primum synodus universalis indicta erat, omnes sui
patriarchatus episcopos ea de re admoneret, cogeretque
ipse Romae synodum, ad quam invitati Occidentales
confluerent. Magni nomenti quidem haec
sunt, quae hominibus nullatenus in Romanorum pontificum
historia et rebus versatis vendere quaerit.
Sed duo illo ad juris et veritatis regulas parumper
examinemus, ut inde colligamus undenam hausta
sint, et quo titulo appellationes ad unicum summum
pontificem factae ad omnes saltem Occidentis episcopos
devolutae censeantur. Vel ergo credere debet
ejusmodi causas esse devolutas ad synodum voluntate
et intentione eorum qui appellationes interponunt;
vel decreto et dispositione illius unici episcopi
ad quem est appellatum. Si primum, igitur qui appellat,
suum libellum ad unicum tantum episcopum
haud debet dirigere; vel si ad unum tantum libellum
dirigit, et velit ab <strong>406</strong> aliis etiam Occidentis
episcopis judicari, id necessario debet exprimere.
Sed unde colligit Flavianum Occidentalium episcoporum
<nobr><sub></sub></nobr> aliquem in suo libello mentionem fecisse? Ex
hactenus a nobis et ab aliis scriptoribus annotatis, ad
solam apostolicam sedem, et ad unicum pontificem,
sanctum Leonem, provocasse exploratum est. Quapropter
hic grave, immo gravissimum, pondus haberet
illud Joannis Davidis ratiocinium, quo ostendit
Flavianum, non Mediolanensem, aut Aquileiensem,
Ravennatensem, Arelatensem, Lugdunensem;
sed Romanum episcopum solum, hujusque legatis
reclamantibus, libellum appellationis tradidisse. Restat
ergo ut Flaviani causa dumtaxat devolvi debuisset
ad Occidentale concilium voluntate et decreto
S. Leonis. Sed quid supremae auctoritati Romanorum
pontificum derogat, si ipsi hoc vel illo ordine,
modo, solemnitateve negotia discutere, examinare,
expedire statuerint? An non possunt in suae sollicitudinis
consortium accire aliquos et multos Occidentis
episcopos, ipsisque seriem totam gerendarum rerum
patefacere et exponere, horumque etiam suffragia
<nobr><sub></sub></nobr> adhibere, ut nihil judiciorum solemnitati deesse videatur,
quam S. Leo indicare voluit ea scribendi formula:
<em>Leo, et sancta synodus, quae Romae convenit</em> <small>[Note: <nobr><sub></sub></nobr> Leo Magnus epistola ad Theodosium 26, ad
Ephesinam synodum 32 et alibi passim.]</small>.</p>
<p>15. Gravioris tamen momenti est altera illa fallacia,
quam idem Quesnellus subjecit, qua unice usus
est ad Romanorum pontificum auctoritatem elevandam,
et inter angustissimos limites restringendam.
Quapropter eum rogare oportet undenam hauserit
S. Leonis legatos ad istud munus fuisse assumptos
totius Occidentalis synodi mandato et delegatione?
Eos autem e suo latere S. Leonem misisse, quocumque
alio episcopo inconsulto nobis persuadent illae
scribendi formulae: <em>Quos e latere meo misi; qui vice
mea sancto conventui vestrae fraternitatis intersint; qui
vicem praesentiae meae implere sufficerent,</em> et aliae hujusmodi,
quas frequenter offendimus in epistolis,
cum ante tum post Ephesinam synodum scriptis. Vel
ergo Quesnellus dare debet in solo Romano episcopo
totius Occidentis synodi auctoritatem residere, vel
<nobr><sub></sub></nobr> legatos illos solius Romani pontificis personam gesisse.
Si primum, jam Romanus pontifex solus totius
synodi habet auctoritatem, potest solus statuere, definire,
judicare, decernere; illiusque decreta tantam
vim roburque obtinebunt, quantam assequerentur si
a tota Occidentali synodo essent pronuntiata. Idem
sequitur si legati solius Romani pontificis personam
agebant. Igitur utroque jugulo se perstringit Quesnellus
hanc novam fallaciam proponendo. Alterutrum
enim cum dare debeat, coactus erit fateri legatos
illos solius S. Leonis personam gessisse. Sed
legatos, de quibus agimus, ab Occidentali episcoporum
synodo mandatum accipere non debuisse perspicuum
est. Vidimus enim in praecedentibus non potuisse
sanctum Leonem Magnum Occidentalium synodum
<nobr><sub></sub></nobr> cogere, etiamsi voluisset. Labente enim
mense Maio, Theodosii epistolas accepit pro synodo
Ephesina habenda, et ipse incunctanter ablegatos ad
illam destinavit, ut constat ex ipsius epistolis ad Flavianum,
Theodosium, Julianum Coensem, Pulcheriam
Augustam, et ad ipsam Ephesinam synodum,
idibus Junii scriptis. An ergo paucorum dierum
cursu potuisset concilium Occidentalium episcoporum
indicere, agere, et absolvere, ut nimirum hujus
auctoritate legati muniti ex Urbe Orientem versus
proficiscerentur? Dicat sodes Quesnellus an ipse in
evolvendis et adornandis S. P. scriptis hoc argumentum
praeviderit; et si praevidit, quomodo illud
eripere cogitaverit?</p>
<p>16. Non illud quidem eripere possunt duo illa
figmenta quae ad eludendos lectore subjecit, contendendo
semel iterumque id factum fuisse a Romanis
pontificibus, vel quando oecumenicum concilium sub
papa <strong>407</strong> Coelestino erat agendum, vel quando Occidentalium
legati ad sextam synodum se conferre
<nobr><sub></sub></nobr> debuerunt. Notavit ergo primo quod S. Cyrillus in
Ephesino concilio, legatorum sedis apostolicae sententiam
resumens, sic loquitur: <em>Deposuerunt enim
supplentes locum sedis apostolicae, totiusque synodi
sanctissimorum Deoque dilectissimorum Occidentalium
episcoporum.</em> Et in relatione missa ad imperatorem:
<em>Piissimus magnae vestrae Romae archiepiscopus, et universa
Occidentalis synodus per sanctissimos episcopos
quos ad nos ipsa misit,</em> etc. <small>[Note: <nobr><sub></sub></nobr> Ephesinum oecum. concil. parte II, act. 3.]</small>. Idem (addit): Manifestum
est ex concilii sexti Actis, ubi episcopi Portuensis,
Paternensis et Rhegitanus locum tenere
dicuntur concilii antiquae Romae, in quo centum et
viginti episcopi convenerant. Hinc saepe saepius cum
pontifex noster legatos ex synodo mittit, non suo
tantummodo, sed et concilii nomine scribit in hunc
modum: <em>Leo, et sancta synodus, quae Romae convenit,</em>
etc. Hactenus Quesnellus, qui veritatis colore aut
lectori fucum facere voluit, aut historias ad quas
provocavit prorsus nescire indicavit. Ut utrumque
<nobr><sub></sub></nobr> explicemus, minime inficiamur Romanos pontifices,
quandoque accepta occasione, multorum episcoporum
ad Urbem venientium, cum anniversaria synodus
habenda erat, vel cum ad sanctorum apostolorum
limina ipsi accedebant, ab apostolica sede de suarum
dioeceseon rebus et negotiis consilium accepturi,
conventus celebrasse, vel in consuetis synodis quotannis
recurrentibus ea proponere consuevisse quae
ex Oriente ad ipsos delata erant. Idque potissimum,
si agebatur de novis haeresibus damnandis, horumque
auctoribus praecavendis: ne error videlicet aliquis
sensim induceretur, quo simplicium corda perverti
possent, neve cum laesae fidei hominibus communicarent.
Tum enim in utroque casu, cum juris,
tum facti quaestiones in synodis Romae habitis discutiebantur,
quarum resolutiones Romanus pontifex,
tamquam firmissimas regulas ab omnibus sequendas,
etiam ad Orientalium synodos vel episcopos mittebat.
Id evenisse in causa Nestoriani dogmatis, antequam
<nobr><sub></sub></nobr> oecumenica Ephesina synodus cogeretur, evidentissime
S. Coelestini pontificis epistolae ad S. Cyrillum Alexandrinum
demonstrant <small>[Note: <nobr><sub></sub></nobr> Epistola Coelestini exstat tom. III Concil., parte
I Actorum concil. Eph. Baronius, anno 430, num. 1
et seqq.]</small>. In quibus mandat ut nisi
Nestorius, intra decem dierum intervallum, tam
verbi praedicatione ad populum quam scriptis palinodiam
recantet, anathemate illum feriat, aliumque
episcopum Constantinopolitanae sedi praeficiat. Id
vero in dubium revocari non potest a nostro adversario.
Cum in synodo hoc anno celebrata non actum
sit de legatis in Orientem mittendis pro oecumenico
Ephesino concilio habendo. Apostolicae ergo sedis
legati, de quibus agit Quesnellus, instituti fuerunt
in altera Romana synodo, anno sequenti pariter celebrata
in causa Nestorii. Et cum primum oculos
<nobr><sub></sub></nobr> conjeci in illa Ephesini concilii, quibus ipse
adversarius noster insistit, gravi suspicione ducebar
rem aliter exposuisse ac se habuit. Nec suspicione
me esse deceptum deprehendi. Cum videlicet lustratis
Actis Romanae synodi, a Coelestino anno quadragintesimo
trigesimo primo coactae, apprime intellexi,
non tantum Quesnelli aedificium labare, sed prorsus
corruere. In istius ergo concilii Actis, ut sapientissime
etiam clariss. Stephanus Baluzius notavit,
duas classes, ut ita dicam, seu ordines legatorum
offendimus. Nam alii utique fuerunt a synodo Romana
instituti, pro exsecutione damnationis latae in
Nestorium; alii vero fuerunt ab ipso Coelestino papa
electi, ut ejus vices et locum in oecumenica synodo
tenerent. Unus ex legatis S. Coelestini fuit Cyrillus
archiepiscopus, seu patriarcha Alexandrinus; alter
vero fuit Philippus, presbyter Romanus. Hunc pontifex
e suo <em>latere misit;</em> S. Cyrillo vero, qui numquam
Romam ad synodum venit, post longum litterarum
commercium, <strong>408</strong> suam et apostolicae sedis legationem
<nobr><sub></sub></nobr> in oecumenica synodo agere demandavit. Et
quoniam synodi Romanae decreto fuerat statutum
mittendam esse legationem ad Ephesinam synodum,
idcirco <em>ad idque munus obeundum delecti Arcadius et
Projectus episcopi, qui totius sanctae synodi Occidentalis
sententiam exponerent.</em> Poterat ergo videre Quesnellus
non eosdem fuisse legatos papae Coelestini,
et synodi Occidentalis. Potuisset quoque intelligere
prioribus illis legatis demandatum fuisse munus
agendi personam summi pontificis, hujusque <em>locum</em>
tenendi; postremos autem destinatos fuisse, ut <em>totius
Occidentalis sanctae synodi sententiam oecumenico concilio
exponerent.</em> Diversitas ergo haec personarum et
legationum plane evertit illud Quesnellianum commentum,
quo auctor contendebat legatos apostolicae
sedis omnium Occidentalium nomine interfuisse synodo,
omniumque personam egisse.</p>
<p>17. Hanc deinde diversitatem pariter ex Actis
Ephesini generalis concilii colligimus: neque urgemur
<nobr><sub></sub></nobr> verbis S. Cyrilli a Quesnello recitatis. Nam
S. Cyrillus quamvis ibidem distinctam non faciat
mentionem singulorum legatorum, tamen sine nominum
expressione indicat eos qui apostolicae sedis
locum tenebant, et deinde eos quos Occidentalis
synodus sub Coelestino coacta instituerat; idcirco
dixit: <em>Deposuerunt enim supplentes locum sedis apostolicae,
totiusque synodi sanctissimorum Deoque dilectissimorum
Occidentalium episcoporum</em> <small>[Note: <nobr><sub></sub></nobr> Tom. III Conciliorum, pag. mihi 559, ex nova
Baluzii collectione.]</small>. Utrosque
autem legatos suam operam impendere debuisse
aequanimiter pro apostolicae sedis juribus, patet ex
commonitorio quod idem S. Coelestinus ipsis dederat,
praecipiendo ut Ephesum convenientibus, ad
S. fratrem et coepiscopum nostrum Cyrillum consilium
omne converterent, et quidquid in ejus viderent
arbitrio facerent <small>[Note: <nobr><sub></sub></nobr> Hocce S. Coelestini commonitorium exstat
tom. III Conciliorum generalium, pag. mihi 560.]</small>. Subjecit deinde: <em>Et auctoritatem
apostolicae sedis custodire debere mandamus.</em> Quemadmodum
tandem se genere in ea synodo debuissent,
ipse hisce verbis indicavit, videlicet, <em>ut si forte ad
disceptationem fuerit ventum, vos de eorum sententiis
</em><nobr><sub></sub></nobr> <em>debeatis judicare, non subire certamen.</em> Voluit Coelestinus
hocce commonitorio prospicere suae sedis et totius
Occidentalis synodi honori et auctoritati, atque
in iis personam agere supremi ecclesiasticarum rerum
et fidei dogmatum judicis, qui jam Nestorii causam
Romae finierat, nec aliquid amplius quam exsecutio
latae in ipsum Nestorium sententiae desiderabatur.
Non mirum ergo si ex laudati commonitorii epigraphe
intelligamus, aequanimiter praefatae Romani
pontificis et Occidentalis synodi sententiae exsecutionem
inculcatam fuisse <em>episcopis et presbyteris euntibus
ad Orientem.</em> Omnes enim cum Cyrillo operam subire
debebant ut Romani pontificis vota implerentur.</p>
<p><nobr><sub></sub></nobr> 18. Lubenter tamen darem tantam inter praefatos
legatos diversitatem ex praecedentibus colligere non
potuisse Quesnellum, vel quod nimis properanter concilii
Ephesini Acta lustravit, minime recogitando an
gestorum series suis interpretationibus suffragaretur;
vel quia, studio ductus novae propugnandae opinionis,
sui amanuensis dictis indulgendo, sibi blanditus est,
praeter Occidentalis synodi legatos non alios ad oecumenicum
concilium Ephesinum missos fuisse qui
Coelestini papae personam agerent et ejus locum
tenerent. Sed eum vix excusatione dignum reputare
possum, quod non animadverterit ad id quod in eadem
actione, in praecedenti, et in subsequentibus omnino
perspicue indicatum est. In iis enim frequentissime
sermo occurrit de Philippo presbytero Romano,
qui locum Coelestini tenebat, et legationem pro apostolica
sede agebat. Deinde sermo est de duobus
episcopis, Arcadio nimirum atque Projecto, qui tamquam
<em>Romanae Ecclesiae legati</em> nominantur. In his
<nobr><sub></sub></nobr> actionibus quoque, qui <strong>409</strong> ad interloquendum
primus assurgebat, erat Philippus, cui primus locus
dabatur; quique et vigore legationis qua fungebatur,
Coelestini quidem locum tenebat, et propterea in iis
Actis: <em>Philippus apostolicae sedis presbyter et legatus
dixit.</em> Arcadius vero et Projectus, quamvis in majori
clericali gradu constituti, post Philippum interloquebantur,
atque ad horum delegationem significandam
sequentia verba concilii notarii adhibebant. <em>Arcadius
episcopus et Romanae Ecclesiae legatus dixit.</em> Et rursus:
<em>Projectus episcopus et Romanae Ecclesiae legatus
dixit.</em> Ad quam formularum loquendi et scribendi
diversitatem cum ego animadvertissem, plane intellexi
totum Quesnelli praecedens aedificium pessumdatum
esse, atque ad nihilum redactum. Potissimum
si perpendamus, Philippum ipsum, secundo interloquentem,
petiisse ut S. Coelestini papae epistolae in
synodo legerentur, quibus recitatis, gratias oecumenico
concilio agit, et paucis Romanorum pontificum
jura, praerogativas et in tota Ecclesia principatum
<nobr><sub></sub></nobr> praedicat <small>[Note: <nobr><sub></sub></nobr> Philippus presbyter et apostolicae sedis legatus
dixit: Gratias agimus sanctae venerandaeque synodo
quod litteris sancti beatique papae nostri vobis recitatis,
sancta membra, sanctis vestris vocibus, sancto
capiti, sanctis etiam vestris exclamationibus vos adjunxistis . . . . . .
Non enim ignorat vestra beatitudo, totius
fidei vel etiam apostolorum caput esse beatum
apostolum Petrum. Proinde cum nostra mediocritas
multis tempestatibus jactata et vexata serius accesserit,
rogamus ut ea nobis patefieri mandetis quae
ante adventum nostrum in sancta hac synodo acta
sunt, quo juxta beati papae nostri, praesentisque hujus
<nobr><sub></sub></nobr> sancti coetus, sententiam, nos quoque confirmemus,
conformiter eorum depositioni. Act. 2 Ephesini
concil., tom. III, pag. 1150 et seq.]</small>. Deinde quia, multis tempestatibus agitatus,
atque vexatus, praestituta die non potuit ad
Ephesum pervenire antequam synodum generalem
aggrederentur, et jam prima actio adhuc ipso Arcadio
et Projecto episcopis absentibus fuerat absoluta,
rogavit ut quae gesta erant explicarent, ut videlicet
auctoritate sibi data a Rom. pontifice possent confirmari.
Non absimilia quoque in laudem Romani pontificis,
divi Petri successoris, in altera actione praedicavit,
adjungendo: <em>Nos ipsius praesentiam supplentes,
ad sanctam synodum misit</em> <small>[Note: <nobr><sub></sub></nobr> Consule etiam ejusdem Philippi presbyteri depositionem,
actione tertia factam, pag. 1154.]</small>.</p>
<p>19. Jam vero inquiramus an concilii sexti Acta
Quesnelli opinioni possint suffragari. Sed in hac parte
quoque a mendacio contra apertam veritatem ipsum
Quesnellum stetisse, prodit Romana synodus ab Agathone
coacta in Monothelitarum causa. In hac enim
synodo, quamvis electi fuissent tres illi legati, videlicet
Joannes Portuensis, Abundantius Paternensis,
et Joannes Regiensis, seu Regitanus, tamen summus
<nobr><sub></sub></nobr> pontifex suis juribus consulere voluit, et huic publicae
legationi suam adjunxit. Ad hoc ergo munus obeundum
delegit Theodosium episcopum, et Georgium
presbyterum, Joannem diaconum, et Constantinum
subdiaconum, quibus, ut ait Anastasius Bibliothecarius,
suo solius nomine epistolam quamdam dedit ad
<nobr><sub></sub></nobr> imperatorem conscriptam. Itaque duplex quoque legatio
admittenda est pro sexta generali synodo. Ne
vero Anastasii Bibliothecarii testimonium, aut tamquam
supposititium, aut male interpretatum existimetur,
Acta ipsius sexti concilii, quamvis a Graecis
interpolata atque corrupta in Honorii et apost. sedis
odium, ea tamen in medium adducere juvabit, ex
quibus evidentissime veritatem de qua agimus demonstrabimus.
Nam omnium primi qui synodi generalis
Actis subscripserunt, fuerunt Agathonis legati.
Legimus enim: <em>Theodorus, humilis episcopus sanctae
Romanae Ecclesiae, locum gerens Agathonis ter beatissimi
et universalis papae urbis Romae, subscripsi.</em> Non
absimili usi sunt subscribendi formula alii duo ejusdem
Agathonis legati, quamvis non essent in episcopali
ordine constituti. Hi autem ante quoscumque
episcopos vel episcoporum legatos immediate post
Theodorum sic subscripserunt: <em>Georgius, humilis
presbyter</em> <strong>410</strong> <em>sanctae Romanae Ecclesiae, et locum gerens
Agathonis ter beatissimi et universalis papae urbis
</em><nobr><sub></sub></nobr> <em>Romae subscripsi.</em> Atque tertio loco tandem iisdem subscripsit
Joannes diaconus, ejusdem Agathonis legatus.
Si vero Romanae synodi legatorum subscriptionem conspiciamus,
certe valde diversam fuisse inveniemus.
Nono enim loco, Joannis Portuensis episcopi nomen
cum sequenti formula descriptum est: <em>Joannes, indignus
episcopus sanctae Portuensis Ecclesiae, legatus
totius concilii sanctae sedis apostolicae urbis Romae, definiens
subscripsi.</em> Tandem duodecimo et tertio decimo
loco subscriptiones duorum aliorum legatorum ejusdem
synodi Romanae sub praecedenti formula regestae
sunt. Unde ergo habet Quesnellus Romanorum pontificum
legatos in oecumenicis synodis totius Occidentalis
concilii personas egisse et agere consuevisse?
Unde colligit apostolicae sedis legatos, non solius Romani
pontificis nomine oecumenicis conciliis in
Oriente congregatis interfuisse, sed omnium Occidentis
episcoporum vice, quorum procurationem gerebant,
cum per se interesse iisdem non poterant?
<nobr><sub></sub></nobr> Duo profecto illa exempla ab eo conficta prorsus contrarium
probant. Et idcirco arbitrari licebit Quesnelli
animum, non ecclesiasticae historiae factis insistentem,
veritatem exquirere voluisse, sed potius huc
illucque vagatum abiisse, somniantiumque nugis adhaesisse,
qui dormientes sibi imaginari solent jam
invenisse quidquid vigilantes maximis in votis habuerunt
<small>[Note: <nobr><sub></sub></nobr> Anastasius Bibliothecarius, in Agathonis Vita.
Consule novissimam clarissimi P. Josephi Blanchini
editionem, tom. III. Vide pariter tom. VII Concil.,
pag. 1063.]</small>.</p>
<p>20. Vim tamen roburque praecedentes nugas obtinere
posse adhuc sibi blanditus est Quesnellus. Et
propterea, a proposito non abscedens consilio, provocat
ad epistolam 77 sancti Leonis, quae ad Galliarum
episcopos scripta est. Sed prae oculis minime
habere curans scopum, tempus occasionemque quibus
pontifex adductus hanc epistolam conscripsit,
stylum vertit in Joannem David, hunc exagitat, quia
scripserat: Cum ex eo quod legatis traditus dicebatur
appellationis libellus, ad Leonem unum provocatum
esse a Flaviano asseruit. Subjicit statim: Siquidem
<nobr><sub></sub></nobr> ex dictis patet non solius pontificis personam
gessisse legatos, sed omnium Occidentalium; ac
proinde ad eos omnes delatam esse appellationem,
quorum nomine intererant synodo. Ecce novum
Quesnelli somnium <small>[Note: <nobr><sub></sub></nobr> Quesnellus, in laudata dissert. 8, num. 5, pag.
307.]</small>. Jam sibi imaginatur adversarium
David vicisse; canit victoriam, quod probaverit
<nobr><sub></sub></nobr> appellationes ad unicum Romanum pontificem ecclesiasticae
consuetudini et synodorum juribus repugnare,
cum potius lugere debuisset cladem sibi imminentem,
ob gravissima commenta forte artificiose
congesta, ad Romanorum pontificum auctoritatem
elevandam et dejiciendam. Interim vero quid dicendum
sit de epistola S. pontificis ad Galliarum episcopos,
nostra scribendi ratio haud permittit referamus.
De ea enim agemus in altero tomo Operum S. Leonis,
vel hujus gesta recensentes post Chalced. concilium,
ne temporum rationes confundere videamur.
Dumtaxat in praesens annotamus nullam in ea fieri
mentionem de Flaviani appellatione, circa quam
nostra controversia versatur. Galliarum episcopos
dumtaxat certiores facit de accepta ipsorum fidei professione
synodaliter habita, qua subscripserunt epist.
dogmaticae de Verbi incarnatione, quam jam pridem
tamquam certam fidei regulam a cunctis sequendam
scripserat ad Flavianum. Gratias agit Deo quod
summa consensione absque concertationum strepitu
<nobr><sub></sub></nobr> evangelicae apostolicaeque traditioni adhaerere delegissent.
Nec unum verbum offendimus quod Quesnellianae
causae jam prorsus pessumdatae patrocinetur.</p>
<p>21. Opus erit igitur ad alia gradum facere, quae
nobis occurrunt ejusdem dissertationis numero
sexto, in quo sermonem orditur a Nicaenis canonibus
a S. Leone in praefata epistola 40 laudatis.
Notat primo ad marginem: <em>Ex Sardicensibus canonibus
a Leone laudatis male arguit David.</em> <strong>411</strong>
Et deinde in corpore ejusdem capitis, ad eumdem
David alludens, ait: At vero, inquit ille
scriptor, S. Leo Nicaenorum, id est hoc loco, Sardicensium
canonum auctoritatem profert, ut ex appellatione
Flaviani postulationis suae aequitatem asserat.
Nullam porro appellationem commemorant Sardicenses
canones praeter eam quae Romanum episcopum
unice spectat. Quare vel synodi decretis male
et extra causam abutitur S. Leo, inquit ille; vel appellationem
<nobr><sub></sub></nobr> Flaviani sibi sensit devolutam. Infirmis
hisce fulcimentis Davidis causam sustentari
posse, in comparatione argumentorum contrariorum
a se propositorum, Quesnellus adversarius negat. Et
quoniam in Nicaenis canonibus nulla mentio de appellationibus
occurrit, David quasi irridet, quod cum
aliis scriptoribus divinatione uti voluerit. Non invitus
tamen concedit Sardicenses canones, alieno hic
nomine vestitos, adductos fuisse a Leone ut necessitatem
oecumenici concilii argueret. Si haec autem
argumentandi ratio staret, nemo (ait) qui non Leone
indignam existimet. Argumentum postea, quod in
scholis <em>syllogismus</em> appellatur, ad David perstringendum
subjicit. Et quemadmodum facere solent pueri
illi qui in primis dialecticen institutionibus se exercent,
ait: Vides, mi David, quam absurda sit illa
major cui inniti necesse est argumentationem tuam?
et contendit subinde syllogismum juxta Davidis methodum
pro arbitrio a se compositum et explicatum,
alia ratione esse disponendum, ut inde eliciatur potius
<nobr><sub></sub></nobr> ex Sardicensium canonum decreto congregandum
esse concilium, in quo appellatio discuteretur.
Pergit postmodum, scholasticorum methodum secutus,
unum esse supponendum, quod a Davidis
mente putat alienum, et maximi esse momenti arbitratur,
nimirum, pontifici fuisse persuasum quod
cum Sardicensis synodus episcopis appellandi ad sedem
apostolicam seu ad Romanum episcopum potestatem
fecit, non ad episcopum solitarie sumptum,
sed ad eum suarum dioeceseon episcopis septum, deferri
voluit appellationem, nec aliter judicandam censuit
quam ab Omnibus occidentalibus episcopis sub
patriarcha congregatis. Quare incassum quidem
omnes sui studii nervos intendit, ut propositum sibi
<nobr><sub></sub></nobr> systema tueatur. Subjicit deinde illa S. Leonis verba
Theodosium imperatorem urgentis: <em>Convenientibus
utique Orientalium provinciarum episcopis,</em> et addit:
Tunc enim vitiosum non erit pontificis ratiocinium,
ita Augustum urgentis, sed potius dialecticae canonibus
omni ex parte congruet. Quod ut demonstretur,
S. Leonis enthymema in syllogismum resolvi debet,
ex quo quid ipse in mente habuerit, quidque necessario
supplendum sit, nemo sole meridiano clarius
non videat.</p>
<p>22. Pulchrum quidem aedificium, solo veritatis colore
depictum; sed cum male materiatum sit, prorsus
ruvinosum iis apparere debebit qui non solas rerum
facies contemplari solent, quin potius res prout
in veritate constructae sunt scrutari et intueri satagunt.
In praesens igitur missum faciam subsequentem
illum syllogismum a Quesnello constructum ut
David perstringeret. In quo conficiendo cum Quesnellus
falso laboraverit supposito (ut scholae loquuntur),
non tantum labat, sed prorsus concidit.
<nobr><sub></sub></nobr> Nec mihi objiciatur David, qui Nicaenorum canonum
nomine Sardicenses intellexit, et ad eos provocavit.
Sed cur hos Sardicenses canones David in medium
adduxerit Quesnellus dissimulavit. Contra Launoium
autem, caeterosque aliosque hujus opinionis suffragatores
<small>[Note: <nobr><sub></sub></nobr> Launoius, Epist. parte II, epist. 3, pag. mihi. 3,
ubi contra Bellarminum, quem in epistola scripta ad
Boetium de S. Victore exagitat, tres Sardicenses
<nobr><sub></sub></nobr> canones, tertium nimirum, quartum et septimum,
exscribit, quibus Gelasium papam in epistola ad
Dardaniae episcopos institisse asseverat.]</small>, David causam agebat; idcirco hos perstringere
volens, iisdem principiis primo <strong>412</strong> eum
insistere oportebat, et horum refellendo opiniones,
saltem probare cogebatur, <em>ecclesiastici juris</em> vigore,
Flaviani appellationem ad solum et unicum Romanum
pontificem, non ad Occidentalem synodum,
esse devolutam. Quare ergo David in crimen vocari
possit, haud video. Cum criminis notam potius ejus
adversarii et Quesnellus maxime, subire debeant,
qui S. pontificis loquendi rationem agendive oeconomiam
minime assecuti sunt. Ut itaque mentem S.
pontificis assequamur, duo distinguenda sunt, quorum
neutrum ad Sardicenses canones referri debet;
sed unum ad jus divinum, alterum vero ad quintum
<nobr><sub></sub></nobr> et sextum Nicaenum canonem, ad quos provocasse
potissimum S. Leonem nostra sententia est. Nam
jus ad appellationes suscipiendas, et appellantium
episcoporum potissimum causas cognoscendas, Romani
pontifices non tantum ex canonum decretis,
sed ex divina institutione acceperunt. Quare ipsis
solis postmodum incubuit, post acceptos appellantium
libellos, illud judiciorum genus decernere atque
statuere, quod rerum necessitati, temporum vicissitudinibus
(quibus quandoque ob irregulares motus
potestatum saeculi eos servire oportuit) atque Ecclesiarum
utilitati, sacerdotumque tranquillitati magis
congruum et necessarium arbitrabantur. Hinc minime
mirari debemus quod quamvis post acceptas
appellationes in eorum stet potestate hoc vel illud
remedii genus eligere atque statuere, ad illud se determinant
quod sacris canonibus magis consonum
est, quodque fidelium universitati, non paucorum utilitati,
dumtaxat, prospiciat et prosit. Cum itaque Ecclesiarum
<nobr><sub></sub></nobr> Orientis status talis esset qualem latrocinium
Ephesinum fuisse declarat, idcirco sanctissimus
pontifex noster utrumque jus, divinum et ecclesiasticum
nimirum, prae oculis habens, voluit vigore
illius acceptae appellationis decretum interponere
atque statuere, omnium Orientalium causas in novo
generali concilio solemniter esse tractandas atque finiendas.
Pro qua quidem habenda synodo tales praescripsit
regulas, quae violatae suae sedis jura per
Dioscori impotentiam repararent, et universali Ecclesiae
prodesse posse judicavit. Id plane indicant
illa Leonis verba a nobis in superioribus exposita,
quorum priorem partem dumtaxat, paulo ante Quesnellus
objecit, suae perditae causae patrocinari posse
arbitratus.</p>
<p><nobr><sub></sub></nobr> 23 <em>Convenientibus utique Orientalium provinciarum
episcopis, quorum si qui superati minis atque injuriis
a veritatis tramite deviarunt, salutaribus remediis in
integrum revocentur; ipsique quorum est causa durior,
si consiliis melioribus acquiescant, ab Ecclesiae unitate
non excidant. Quam autem post appellationem interpositam
hoc necessario postuletur, canonum Nicaenae
habitorum decreta testantur, quae a totius mundi
sunt sacerdotibus constituta, quaeque subter annexa
sunt</em> <small>[Note: <nobr><sub></sub></nobr> S. Leonis epist. 39 et 40.]</small>. Subjicit Quesnellus: Ita enim obscura
sunt apud plerosque decreta illa Nicaeae habita, quae
a S. Leone laudantur, ut nihil obscurius. Nihil
quippe tale legitur inter Nicaenos canones; et ad Sardicenses
confugere cogitur David, quos sub Nicaenorum
nomine citatos a Leone divinat, ut a multis ante
ipsum divinatum est. Verum hoc non inviti concedimus,
Sardicenses canones alieno hic nomine vestitos
adductos esse a Leone, ut necessitatem concilii oecumenici
argueret. Hactenus Quesnellus, qui pro suo
arbitrio indiscrete David exagitans, duos illos syllogismos
<nobr><sub></sub></nobr> subnectens, quorum unum David ex suis
principiis composuerat, alium vero ex suo cerebro
ipse Quesnellus contexuit ad infirmandam prorsusque
dejiciendam Davidis aliorumque cordatorum virorum
sententiam; laborat tandem inquirendo dumtaxat
ex Sardicensibus canonibus S. pontificis mentem.
Tres Sardicenses exscribit canones; tertium
videlicet, quartum et septimum, et ad hos praecedentia
S. Leonis verba referenda esse contendit. At
tempus <strong>413</strong> et operam perdidisse Quesnellum, mecum
sine ulla prorsus dubitatione judicabunt qui non
tantum postremis S. pontificis verbis haerere velint,
sed ad totius contextus texturam, ordinem verborumque
significationem animo attendere non recusabunt.
Quae quidem omnia, si cum Nicaenis conferantur
canonibus, jam prorsus illae multorum divinationes
cessabunt, in quas plerique inciderunt, apud
quos, Quesnello auctore, decreta illa ita obscura
habita sunt, ut nihil obscurius queat desiderari aut
<nobr><sub></sub></nobr> inveniri.</p>
<p>24 Age ergo, quintum Nicaenum canonem subjiciamus.
<em>De his qui communione privantur, seu ex clero, seu ex
laico ordine, ab episcopis per unamquamque provinciam
sententia regularis obtineat, ut hi qui abjiciuntur, ab
aliis non recipiantur. Requiratur autem ne pusillanimitate,
aut contentione, aut alio quolibet vitio episcopi
videantur a congregatione seclusi. Ut ergo decentius
inquiratur, bene placuit annis singulis per unamquamque
provinciam bis in anno concilia celebrari, ut, communiter
omnibus simul episcopis provinciae congregatis,
discutiantur hujusmodi quaestiones, et sic qui suo peccaverint,
evidenter episcopo excommunicati rationabiliter
ab omnibus aestimentur, usquequo episcoporum
congregationi placeat</em> <small>[Note: <nobr><sub></sub></nobr> Canon iste 5 Nicaenus juxta Dionvsii Exigui interpretationem
<nobr><sub></sub></nobr> exstat tom. II Concil., pag. mihi 44.]</small>. Conciliorum collectores ad
marginem posuerunt: <em>Vel in communi, vel episcopo
placeat humaniorem pro talibus ferre sententiam,</em> etc.</p>
<p>25. Conferat jam modo Quesnellus, qui S. Leonis
Opera novis typis illustranda proposuerat, an S. pontificis
imperatorem urgentis verba cum hujus canonis
<nobr><sub></sub></nobr> decreto aliquam affinitatem habeant; ea tamen ratiocinandi
formula servata, quam scholae a minori ad
majus appellant? Quid enim habet Leo iis in verbis
quod huic canoni non respondeat? Agitur hic de
laico vel clerico exciso, et e gradu suo ejecto per
oppressionem, vim atque judicis tyrannidem. Leo
autem episcoporum causam pertractat, <em>qui superati
minis atque injuriis, a veritatis tramite deviarunt solemniter.</em>
Concilium de quibusdam malis in una sola
provincia grassantibus, de laicis vel clericis irregulariter
excommunicatis; de episcopis tandem vim
atque tyrannidem exercentibus disserens, tamquam
remedium adhibendum, provincialem congregandam
synodum praescribit, in quo <em>decentius de causa inquiratur,
</em><nobr><sub></sub></nobr> <em>et discutiantur hujusmodi quaestiones.</em> Sanctus
pontifex vero, non ad unius provinciae quaestiones
pertinentes discutiendas per appellationis libellum
interpellatus, sed provocatus ad totius Orientis scandala
abolenda, ad catholicorum fidem tuendam, atque
ad vindicandos ab injusta oppressione sanctissimos
episcopos per vim, furorem, atque impotentiam excommunicatos
atque dejectos, generalem synodum
fieri postulat; hancque tamquam remedium necessario
adhibendum praescribit, <em>ut salutaribus</em> (ait) <em>remediis
in integrum revocentur.</em> Nicaenum concilium
tandem statuit ut cum iis quos synodus rationabiliter
ab episcopo fuisse excommunicatos aestimabit nulla
indulgentia adhibeatur <em>usquequo totius synodi consensione
vel episcopi voluntate placuerit humaniorem pro
talibus ferre sententiam.</em> Similiter S. Leo loquens de
iis episcopis qui malitiose in latrocinali synodo Ephesina,
odio vel antiquis aemulationibus excitati, praevaricati
fuerunt, <em>quorum erat causa durior,</em> si per
resipiscentiam <em>melioribus</em> vellent <em>consiliis</em> acquiescere,
<nobr><sub></sub></nobr> ab <em>Ecclesiae unitate</em> non esse excidendos praescripsit.
Dicat, amabo, Quesnellus, an hoc Leonis decretum
apprime respondeat Nicaenis canonibus? Assignet
discrimen.</p>
<p>26. At jam discrimen assignasse Launoium et
Quesnellum aliqui respondebunt, dicentes sancti Leonis
Magni dicta minime Nicaenis decretis respondere,
cum horum nullus appellationum faciat mentionem.
<strong>414</strong> Hanc enim de appellationibus sententiam cum
non nisi confuse ex tribus illis Sardicensibus canonibus
colligamus, idcirco merito consequitur S. pontificem
ad canones istos Nicaenorum nomine vestitos
respexisse. Sed isthaec responsio quid conficit? Alium
enim sensum Leonis verba subire iis exploratum esse
debet qui in evolvendis S. pontificis scriptis versantur.
Etenim ipse non asseruit sibi convenire jus suscipiendi
episcoporum provocantium causas, eas examinare
et definire canonum vigore; sed praescribendi
illud remedii genus quod afflictis Orientis rebus, fidei
<nobr><sub></sub></nobr> periclitanti, hujusque oppressis defensoribus unice
succurrere et prodesse poterat. Hoc est illud quod
<em>post appellationem interpositam necessario postulatum
est, quemadmodum canonum Nicaeae habitorum decreta
testantur.</em> Supponit itaque hic appellationum jus alia
ratione sibi deberi; easque non propter canonum
decreta posse et debere suscipere, sed jus illud a
divina institutione derivari, propter quam ejus ecclesiasticarum
rerum administratio per universum orbem
extendebatur. De hac sibi commissa divinitus
cura verba facit multis in epistolis. Sed scribens ad
Anastasium episcopum Thessalonicensem, quem in
suae sollicitudinis consortium assumpsit, vices sui
moderaminis delegando, non aliam assignat rationem,
nisi hanc: <em>Ut curam, quam universis Ecclesiis principaliter
ex divina institutione debemus.</em> Et ultimo capite
ejusdem epistolae, varios episcoporum gradus distinguens,
quorum alii in minoribus, alii in majoribus
provinciarum urbibus constituti sunt, qui minorem
vel ampliorem sollicitudinem susciperent: <em>Per quos
</em><nobr><sub></sub></nobr> <em>ad unam Petri sedem universalis Ecclesiae cura conflueret,
et nihil usquam a suo capite dissideret.</em> Similem
quoque loquendi formulam offendimus in epistola
ad Palaestinos monachos, quam his verbis orsus est:
<em>Sollicitudini meae, quam universali Ecclesiae omnibusque
filiis debeo, multorum relatione patefactum est.</em>
Ad quod onus gravissimum sibi a Deo impositum in
anniversario suae assumptionis serius animadvertens,
omnium et singulorum episcoporum administrationem
<em>sui laboris esse portionem</em> asseverat, <em>ut dum</em> (ait)
<em>ad beati apostoli Petri sedem ex toto orbe concurritur,
et illa universalis Ecclesiae a Domino eidem commendata
dilectio etiam ex nostra dispensatione deposcitur,
tanto amplius nobis instare oneris sentiamus, quanto
</em><nobr><sub></sub></nobr> <em>cunctis majora debemus</em> <small>[Note: <nobr><sub></sub></nobr> Epist. 12, cap. 1 et ult.; epist. 47, cap. 1;
serm. 4 in Anniversario assumptionis suae, cap. 2; et
alibi passim.]</small>. Hanc autem universalem
curam quandoque, immo etiam frequentissime, Leonem
independenter a quacumque synodo in Orientalium
causis exercuisse, vel exercendam reservasse,
perspicue innotescit ex quadam epistola scripta ad
Anatolium, in qua agens de iis <em>qui in Eutychetis causa
gravius peccaverant, et ob hoc superiorem sibi locum
in eadem infelici synodo</em> (intellige Ephesina) <em>vindicarunt,
ut humiliorum fratrum simplicitatem arrogantiae
suae praejudiciis aggravarent, si forte resipiscunt, et a
facti sui defensione cessantes in condemnationem proprii
convertuntur erroris, horum si satisfactio talis accedit,
quae non refutanda videatur, maturioribus apostolicae
sedis consiliis reservetur; ut, examinatis omnibus atque
perpensis, de ipsis eorum actionibus quid constitui debeat
aestimetur</em> <small>[Note: <nobr><sub></sub></nobr> Epistola 65, cap. 2 et 3.]</small>. Tanti deinde ponderis hanc judicii
reservationem sibi factam esse voluit S. Leo, ut nec
Anatolio, nec Constantinopolitanae Ecclesiae presbyteris
licitum foret lapsorum nomina ad altare recitare,
<nobr><sub></sub></nobr> priusquam pontifex ex rerum processu decrevisset
eorum poenitentium satisfactionem esse admittendam.
Subdidit enim statim: <em>Neque prius in Ecclesia
cui te Dominus voluit praesidere cujusquam talium, ut
ante jam scripsimus, nomen ad altare recitetur, quam
quid de iis constitui debeat rerum processus ostendat.</em>
Epistolam tandem claudit dicendo se de omnibus in
nova synodo Chalcedonensi agendis et exsequendis
suos, quos e latere <strong>415</strong> miserat legatos edocuisse.
Verum si aliquid deliberandum contingeret praeter ea
quae in commonitorio descripserat, cuncta sibi referri
postulat, ut quid observandum sit sollicite constituere
possit. <em>Ac si de aliquibus</em> (ait) <em>amplius fuerit
deliberandum, celeriter ad nos relatio dirigatur; ut,
pertractata qualitate causarum, nostra quid observari
debeat sollicitudo constituat.</em></p>
<p>27. Ex praemissis itaque Quesnellum aliosque
ipsius suffragatores gravius urgeri manifestum est.
Nam quid Leoni opus erat vindicare sibi jus appellationum
ab episcopis Orientalibus factarum, Sardicensium
<nobr><sub></sub></nobr> decretorum vigore, quando ipse, jam sibi in
omnibus scriptis atque sententiis consentiens, ait ex
divina dispensatione oriri auctoritatem, qua de omnibus
Ecclesiis posset curam agere, de fidei quaestionibus
judicium ferre, causas contentiosas definire
atque dirimere, canonicas poenas relaxare? Quid necessum
erat iis insistere canonibus, quarto Ecclesiae
saeculo exaratis pro suae sedis praerogativis et privilegiis
tuendis, cum affirmavit sollicitudinem eum
impendere oportere pro universali Ecclesia, et omnibus
ejus filiis, eamque curam esse illi a Domino commendatam
ob muneris dispensationem, quod gravissimum
reputabat, quia cunctis fidelibus majora debebat?
Quid denique? Ex Sardicensium canonum
privilegio tantummodo coeptum est causas ad apostolicam
sedem deferre, cum ex divina institutione ad
unam Petri sedem universalis Ecclesiae cura confluere
debebat? Nugae, merae nugae. Aliter enim
ratiocinatus est S. Leo, ut membra suo capiti sine
<nobr><sub></sub></nobr> ullo prorsus dissidio adhaererent. Et propterea mirum
non est si titulo ecclesiastici primatus sibi concessi,
etiam independenter a quacumque synodo, rerum
agendarum in synodis etiam oecumenicis regulas
inviolabiliter observandas praescripsit, horum auctoritatem
in judiciis ferendis inter arctos limites restrinxit,
et tandem sibi reservavit examinare atque
perpendere an quorumdam in graviora crimina lapsorum
satisfactio et poenitentia veniam et reconciliationem
mereretur. Aliud adhuc gravius restat, quo
perstringatur Quesnellus, et cum eo caeteri in superioribus
indicati. Nimirum cautum voluisse S. pontificem
ne episcopi etiam in celebri Chalcedonensi
concilio convenientes quibusdam jam communione
privatis indulgentiam concederent; vetuitque Anatolio
<nobr><sub></sub></nobr> et caeteris Constantinopolitanae Ecclesiae presbyteris,
vel episcopis, ne eorum nomina ad altare recitare
auderent, priusquam ipsa apostolica sedes quid
esset faciendum statueret. <em>Ut</em> (ait), <em>pertractata qualitate
causarum, nostra quid debeat observari sollicitudo
constituat.</em></p>
<p>28. Haec sunt quae pro detegendis Quesnelli nugis
atque fallaciis, pro ejusdem aliorumque scriptorum
falsis argumentis eripiendis et evertendis de S. Flaviani
ad apostolicam sedem et unicum summum pontificem
S. Leonem appellatione, scribere necessarium
duximus. Verum non omnia momenta quae in S.
pontificis Opera sparsa conspeximus, quibus asseverat
suam pontificatus curam ex divina institutione
per universum orbem distendi, adducere potuimus,
ne praesens haec nostra exercitatio quasi in immensum
cresceret. Eam igitur ad finem perducere cupientes,
adhuc unum addendum censuimus: videlicet
non tantum sanctum Leonem ad quintum Nicaenum
<nobr><sub></sub></nobr> genuinum canonem respexisse, cum ad Theodosium
epistolas dedit, sed ad sextum etiam. Neque hunc
esse intelligendum quemadmodum vulgati codices
exhibent, sed eo modo quo in Chalcedonensi concilio
recitatum fuit. Videlicet, <em>quod Ecclesia Romana semper
habuit primatum.</em> Hanc lectionem totius orbis
episcopi approbantes, Romani pontificis primatum
ex divina institutione pendere principaliter non obscure
testati sunt. Non erat igitur Leoni opus alios
canones respicere praeter Nicaenos, vel Sardicenses
Nicaenorum nomine vestitos pro suis juribus in medium
adducere. Demum quia Quesnellus, negotium
facessere volens Romanis pontificibus, multum operis
impendit in <strong>416</strong> Sardicensibus canonibus pro suo
arbitrio interpretandis, idcirco de iisdem verba facere
reservamus in sequenti exercitatione, ad quam tamquam
hujus appendicem jam stylum admovemus.</p>
<br> <h4><center>CAPUT X.
<em>De tribus Sardicensibus canonibus potissimum agitur,
ad quos respicientes</em> <small>[Note: <nobr><sub></sub></nobr> Launoius, part. II, epist, 3.]</small> <em>Launoius, Quesnellus aliique,
contendunt sanctum Flavianum, eorum vigore et auctoritate
dumtaxat adductum, ad S. Leonem Magnum
provocasse, ut in numerosiori synodo ipsius causa
ad novum examen perduceretur. Horum argumenta
in medium adducuntur, et ex epistolis sanctorum
Julii, Leonis et Gelasii RR. PP., tamquam prorsus
infirma vel falsa, evertuntur.</em> </center></h4><nobr><sub></sub></nobr> 
<p>1. Nondum satis de S. Flaviam appellatione ad
unicum et solum summum pontificem S. Leonem me
in praecedentibus verba fecisse iis videbor, qui Joannis
Launoii, Paschasii Quesnelli aliorumque hujus
scholae scriptorum Opera lustrarunt, in quibus evolvendis
apprime noverunt nullo alio jure, nisi ecclesiastico,
et a Sardicensibus quidem canonibus derivato,
episcoporum appellationes Rom. pontificibus,
cum Occidentalium concilio agentibus, esse adjudicatas.
Cum ego primo horum scriptorum opinionem
<nobr><sub></sub></nobr> circumspexissem, in dubiis versabar an novam exercitationem
a praecedenti distinctam, tamquam istius
appendicem, conscribere opus esset, in qua diligentius
animum et scopum investigarem quibus laudati
PP. adducti tres tantopere memo ratos canones condere
voluerunt. Recogitabam quidem eos haudquaquam
latuisse, aut dissimulare voluisse, jus divinum,
quo Romanis pontificibus de omnibus et quibuscumque
Ecclesiae causis judicare concessum est. Sed ex
altera parte, cum in percurrendis vel Launoii epistolis,
eam offendissem quam Jacobo Boetio inscripsit,
vel postremam partem octavae dissertationis
Paschasii Quesnelli sedulo porpendissem, peculiariter
hic de Sardicensibus canonibus verba facere deliberavi,
ne quae in praecedentibus descripta fuerunt,
<nobr><sub></sub></nobr> dubia infirma atque nullum prorsus robur habere
viderentur. Ad dictorum itaque veritatem magis magisque
firmandam, plurimum valere posse arbitratus
sum illorum summorum pontificum agendi rationem,
qui jam Sardicense concilium praecesserunt, quique,
nemine refragante, aliorum appellationibus susceptis,
definitivas sententias et judicia protulerunt. Cujus
generis dicendam esse celeberrimam sancti Athanasii
Alexandrini causam mihi persuadere debui. Nondum
enim Sardicenses canones conditi erant, nam post
quinquennium dumtaxat, aut septennium, Patres illi
ad eam synodum convenerunt quando Athanasius
ab Eusebianorum Arianorumque factionibus, de variis
criminibus per calumniam postulatus, synodorum
Orientis judicio, et damnatus, et episcopatu privatus,
Romam venire fuit coactus, ut coram Julio Romano
pontifice suam causam diceret, gravissimasque quas
in fidei odium patiebatur persecutiones enarraret,
simulque novam suae causae cognitionem peteret, ne
statuta Tyrii Mareoticae in rem judicatam transirent.
<nobr><sub></sub></nobr> Athanasium ergo ab Orientalium judicio appellasse,
et illius tribunalis judicium expostulasse ad quod
confugit, et coram quo se sistere voluit, a nemine in
dubium revocari posse arbitror. At quaenam jura
Athanasio patrocinarentur, ut is unam et <strong>417</strong> solam
inter tot Occidentalium episcoporum sedes pulsare
posset, cujus quidem judicium ipsius adversarii,
nec recusare, nec rejicere valerent, ego haud video,
nisi ad divinam apostolicamque auctoritatem recurramus.
Athanasio quidem Sardicenses canones, qui
nondum conditi erant, minime suffragabantur. Nec,
auctoribus Quesnello, Launoio et caeteris, alii canones
exstabant, in quibus hoc jus excipiendarum appellationum
Romanis pontificibus adjudicaretur.</p>
<p>2. Neque aures Quesnello potissimum praebere debemus,
qui passim in suis scriptis, ut Romanorum
PP. eludat aut elevet auctoritatem, quoddam jus
omnibus catholicis episcopis commune inesse ait,
quo pro fidei et Ecclesiae negotiis suam operam impendere
<nobr><sub></sub></nobr> teneantur. Nam non agebatur tum in Athanasii
causa, et aliis similibus, de labore dumtaxat
subeundo pro communi fidei firmitate et incolumitate,
vel de Ecclesiae utilitate, sed de <em>peremptorio,</em> ut
aiunt, judicio ferendo, de synodalibus Orientalium
canonibus abolendis, de coercendis temerariis ausibus
plurimorum episcoporum factiosorum, qui Athanasium
vi e sua sede deturbaverant, et per fas et
nefas illius episcopatum haeretico homini intruso
adjudicaverant. Praeterea si quilibet episcopus in similibus
causis suam operam impendere tenetur,
quare Athanasius unicum et solum Julium Romanum
pontificem appellavit? Cur Julius ipse solemni judicio
volens diligentius Athanasii innocentiam inquirere,
et universis catholicis patefacere, compulit accusatores,
saltem per suos legatos, Romam venire,
ut rationem redderent, quod praeter apostolicae sedis
consensum apud Tyrium convenissent, ut falsa crimina
sanctissimo viro intentarent? Quare tandem
Ariani Eusebianique evocati ab ipso Julio ad causam
<nobr><sub></sub></nobr> coram se dicendam, non protestantur de judici incompetentia?
Alias et alias utique tergiversationes
eos adhibuisse, ut publicam ignominiam, quam sibi
imminere cognoscebant, praecaverent, certissima monumenta
fidem faciunt. Defatigasse quoque Athanasium,
qui eorum in Urbem adventum, sicut promiserant,
ad quindecim menses praestolatus est, non
ignoramus. At inficias ivisse causam de qua agebatur
in quaestionem adduci posse in apostolicae sedis
tribunali, ad quod Athanasius provocaverat, quis
umquam potuit aut poterit affirmare?</p>
<p>3. Et quidem Eusebianos Arianosque episcopos
minime ausos fuisse inficiari Romani pontificis jurisdictionem,
qua ad Urbem venire se compulsos intellexerunt,
perspicue innotescit ex iteratis turbis quas
contra eumdem Athanasium, mortuo Constantino
<nobr><sub></sub></nobr> imperatore, excitaverant. Aegre ergo ferentes hunc
sanctum episcopum post quindecim menses suae sedi
restitutum, cum essent Eusebiani a Constantio imperatore
convocati ad dedicationem Antiochenae
basilicae per Constantinum inchoatae, rei occasione
concilium celebrant; novis instructis dolis, favore,
et auctoritate principis freti, Athanasium deturbant;
et in Alexandrina sede collocant Gregorium, qui,
stipatus quinque millibus armatorum, fugato S. praesule,
per vim et incendia Ecclesiam occupat. Athanasii
itaque defensionem, iterum unicus et solus S.
Julius pontifex assumit. Cum videlicet idem Athanasius
cum Marcello Ancyrae episcopo aliisque, quos
Eusebiana factio in exsilium amandari curavit, novum
judicium instrui petiit, ut ex integro ejus et
sociorum causa ad examen revocaretur. Qualem vero
exitum isthaec causa obtinuerit, nemo est qui ignoret.
Athanasius quippe, et Paulus episcopus Constantinopolitanus,
Lucius Adrianopolitanus, Marcellus
Ancyranus, Asclepas Gazzensis, alii longe plures a
<nobr><sub></sub></nobr> Julio et Romana synodo solemniter absoluti, et innocentes
declarati fuerunt, digni propterea ut ad
suas sedes sine ullo prorsus canonico impedimento
reverterentur. Quod quidem judicium, ut tamquam
irreformabile a cunctis haberetur, idem Julius papa iis
omnibus conditionibus praemunivit quae in jure exprimuntur.
Videlicet Eusebianae factionis auctores canonicis
citationibus <strong>418</strong> Romam venire pulsabat, rationem
reddituros de iniquis judiciis habitis in Tyria et
Antiochena synodo, <em>secutus</em> in hac parte, ait Theodoretus,
<em>Ecclesiae canonem,</em> quo cautum erat ne altera
inaudita litigantium parte judicia haberentur, neve
in absentes quandoque sententia caderet. Verumtamen
Eusebiani causae diffisi, scientes Romanorum
militum copiis et commentariensibus haud posse
patrocinari, varias, inutiles et fallaces excusationes
praetexuere, temporis sibi praefixi brevitatem allegantes,
bellum principis in Persas offendiculum itinerantibus
esse, et id genus alia adducentes, quae dissimulationi,
<nobr><sub></sub></nobr> tergiversationique favere arbitrabantur.</p>
<p>4. Nihilominus tamen, cum eorum judicia rescissa
atque abolita a Julio et Romana synodo audierunt,
minime attendentes quod omnium <em>cura ad Romanum
spectat pontificem,</em> ut ait Sozomenus, vel quod
Romana Ecclesia <em>privilegium habet prae caeteris,</em> ut
scribit Socrates, Eusebiani <em>graviter commoti convenerunt
denuo Antiochiae in unum, et epistolam verbis
elegantibus ornatam ad Julium scribunt, eamque plenam
ironiae, et injuriarum non expertem gravissimarum.</em>
Hanc Eusebianorum commotionem idem Sozomenus
narrat. Sed rei veritatem magis perspicue comprehendimus
ex genuina Julii pontificis epistola, in
qua, singillatim eorum objectis occurrens, falsa ipsorum
argumenta evertit, et Romanae sedis jura,
tamquam ex consuetudine ab apostolis derivata, validissime
defendit. Querelarum summam diligenter
satis ex Julii epistola extraxit Severinus Binius, hoc
ordine eas recensendo <small>[Note: <nobr><sub></sub></nobr> Severinus Binius, tom. II Concil., pag. 558.]</small>. Prima, quod indigno
<nobr><sub></sub></nobr> animo tulissent se Roma esse citatos. Secunda, praestitutum
concilii habendi terminum nimis angustum
fuisse. Tertia, aegre ferentes Acta Tyrii conventiculi
a Julio iterum examinari, indignum esse scribebant,
alia synodo retractari quae in alia jam stabilita essent,
ac per Julum ea labefactari quae ab ipsis judicata
erant. Quarta, ut Romanae Ecclesiae judicium, quod
est omnium haereticorum insigne, proprium subterfugerent,
illud inculcarunt, nequaquam ex magnitudine
civitatum esse aestimandas dignitates episcoporum.
Quinta expostularunt in Julium quod scribens
ad eos, non tamen ad omnes nominatim litteras
rescripsisset, quarum illa erat inscriptio: <em>Eusebio
cum sociis.</em> Sexta demum, sua epistola ad Julium
scripta conquesti sunt Athanasium, Marcellum aliosque
episcopos, antea ab ipsis damnatos, in communionem
catholicam susceptos esse. Addit Sozomenus
<nobr><sub></sub></nobr> eos suis litteris contestatos fuisse se numquam
eum Julio pacem et concordiam inituros, nisi quae
ab eis fuissent constituta probasset.</p>
<p>5. Nemo erit qui tantam haereticorum non miretur
audaciam, sed cur? Quia cum Julio summo pontifice
verbis contendebant, et eidem ea jura convenire negabant,
quae ab apostolis esse derivata antiquitas
docuit? Quid interea arbitrabimur? Eos melius sensisse
de Romanorum pontificum juribus et praerogativis
quam judicaverint de Christi Domini divinitate et
divini Verbi cum Patre consubstantialitate. Haec
autem de Christo Domino negare minime veritos
esse, omnibus exploratum est. Igitur si Eusebiani
nulla alia ducebantur lege quam solius arbitrii, non
mirum quod nullo ecclesiastico praecepto obtemperare
voluerint, et, ut suam pervicacem contumaciam
specioso aliquo colore tuerentur; canones confingebant,
quibus cautum esset unius synodi judicia alterius
synodi cognitione et decretis non posse dissolvi.
Sed quale effigium commentiebantur? Ipsi in primis
<nobr><sub></sub></nobr> plures synodos coegerant ad Nicaena statuta abolenda.
Deinde quando a summo pontifice Julio Romam
vocati fuerunt ad causam dicendam, judicis incompetentiam
(ut aiunt) non allegarunt. Citationem
seu vocationem non impugnarunt. Moram dumtaxat
adhibuerunt, et ad tergiversationes varias recurrentes,
cum diutius pontifex eorum adventum exspectare
non posset, et clam arrepta fuga ab eorum legatis,
qui synodorum Tyrii ac Mareoticae Acta inconsulte
inter pontificias <strong>419</strong> manus reliquerunt, rerum
omnium veritate perspicue cognita, in Athanasii et
sociorum favorem absolutionis decretum expeditum
fuit; in irritum missis omnibus Actis quae in Oriente
per fraudes atque calumnias, per vim atque tyrannidem
confecta fuerant. Tunc ergo intelligentes
omnes suae nequitiae artes prorsus esse patefactas,
et Romanae sedis judicio overas, contendere coeperunt
istiusque auctoritatem audacter impugnare. Voluissent
enim ut Romanus pontifex in eorum pravas
<nobr><sub></sub></nobr> opiniones descenderet, nefaria decreta ab ipsis condita
confirmando et rata habendo. Hoc tamen novum studium
pravamque ambitionem, tamquam contrariam
Pauli apostoli sanctionibus, et Patrum doctrinis, potissimum
refutat S. Julius papa, et novitatum auctores
his verbis exagitat, quae mire in eos quadrant qui a
conciliis ad concilia numerosiora appellationes dumtaxat
fieri posse atque debere sibi confingunt <small>[Note: <nobr><sub></sub></nobr> Integra Graece et Latine exstat Julii pontificis
epistola tom. II Concil., apud Labbeum, pag. 515.]</small>: <em>An
ignari estis hanc consuetudinem esse, ut primum nobis
scribatur, ut hinc quod justum est definiri possit?
Quapropter si isthic hujusmodi suspicio in episcopum
concepta erat, adhuc ad nostram Ecclesiam referri oportuit.
Nunc autem nos, quos certiores minime fecerunt,
postquam jam egerint quod libuit, suffragatores suae
damnationis, cui non interfuimus, esse volunt. Non ita
se habent Pauli ordinationes, non ita Patres docuerunt,
sed fastus iste et novum studium est.</em> Obsecratione
tandem usus summus pontifex, contumaces
Eusebianos audire hortatur: <em>Quae</em> (ait) <em>accepimus a
beato Petro apostolo, ea vobis significo, non scripturus
</em><nobr><sub></sub></nobr> <em>alioqui quae nota apud vos esse arbitror, nisi facta ipsa
nos conturbassent.</em> Et enumerans omnia mala quae in
Ecclesia corum studiis et machinationibus contingebant,
ut a similibus in posterum se abstineant seseque
iis opponant, contra eos scribentes qui talia auderent,
summa animi moderatione obsecrat, ne apud
ethnicos ridiculi efficerentur.</p>
<p>6. Jam vero si latius de hac Julii epistola ad Eusebianos
scripta disserere vellem, clarius ostendere
possem apostolicae sedis auctoritatem, de qua pontifex
facit mentionem, in divino jure et apostolico canone
esse fundatam, ut satis erudite probavit cl. Christianus
Lupus <small>[Note: <nobr><sub></sub></nobr> Christianus Lupus, in Sardicenses canones,
p. mihi 141.]</small>, adducendo varia exempla ex ecclesiastica
<nobr><sub></sub></nobr> historia desumpta; et ea videlicet quae vel ex
Eusebii Caesariensis Historia, vel ex aliorum scriptis
ipse doctus vir desumi posse arbitratur. Addit quoque
vulgatum Tertulliani testimonium contra Praxeam
in Montani causa ad Zephirinum appellantis, et Antiocheni
concilii decretum contra Paulum Samosatenum
latum, quod pondus non obtinuit, nisi post
Dionysii Romani confirmationem, ut ipsi alias descripsimus,
in adornanda Eusebii Caesariensis Latina
Rufiniana editione <small>[Note: <nobr><sub></sub></nobr> Tom. I Eusebianae Historiae, lib. VII, cap. 26,
pag. 442 et seq.]</small>. Haec itaque et id genus alia
exempla, ad quae praestantissimi viri provocarunt
ad explicandum divinum et apostolicum jus RR.
PP. concessum pro appellationibus quibuscumque
suscipiendis, in praesens praetermittimus, ne extra
campum vagemur, neve ab aliis jam actum agere videamur.
Insistimus dumtaxat laudato papae Julii
testimonio, cui Eusebiani se opponere minime ausi
sunt. Quis porro credet vaferrimam illam haereticorum
factionem, odio atque furore contra Athanasium
agitatam, siluisse, si falso Julius pro suis juribus
<nobr><sub></sub></nobr> tuendis et consuetudinem Ecclesiarum et apostolorum
ordinationes et PP. doctrinam adduxisset,
maxime cum eos exagitasset quod nimio ambitu
laborarent et novis rebus studerent?</p>
<p>7. Sed hanc consuetudinem et divini juris exercitium
quod non impugnarunt Eusebiani, negarunt
saltem Quesnellus et Launoius <small>[Note: <nobr><sub></sub></nobr> Quesnellus, tom. II, dissert. 8, pag. 308
et seqq.]</small>. Qui quamvis
concedant Julium Athanasii aliorumque causam
anno 341 examinare <strong>420</strong> voluisse praesentibus
etiam legatis, quos Ariani hunc miserant, dissimulant
tamen fuisse absolutos, et suis sedibus restitutos,
et tantummodo asserverant concilium Romanum
tamquam ex utriusque partis compromisso indictum
et celebratum fuisse. Nullam ergo supponunt in Romano
pontifice auctoritatem praeter eam quam accepit
a litigantibus. Sed et Launoius, adhuc simili fallacia
usus, contendit Julium Athanasii causae judicandae
arbitrum ab ipsis Eusebianis fuisse institutum,
ea videlicet ratione, ut nonnisi ipsis petentibus judicare
<nobr><sub></sub></nobr> potuisset. Quemadmodum in quibusdam dissidiis
absolvendis ii facere solent, qui, relictis ordinariis
et a lege institutis judicibus, compromissum
facientes, novos arbitros sibi eligunt. Ut autem
Joanni Bono, amico suo, Launoius fucum faciat, verbaque
vendat, sequentia Athanasii verba subjicit:
<em>Haec quidem Egyptii ad omnes et ad episcopum Romanum
Julium scripserunt. Quia et Eusebiani ad Julium
litteras misere, et ut nos terrerent synodum jusserunt
convocari, et ipsi Julio, si vellet, arbitrium causae detulerunt.</em>
Verumtamen cum Quesnelli, tum Launoii
fabulationes statim corruere, produnt ipsa Julii papae
verba in praecedentibus laudata. Qui altius repetens
legitima judicis jura, vetustam allegat consuetudinem,
apostolorum ordinationes, et PP. doctrinam.
Debuisset ergo potius ipsis objicere compromissum
ab eadem Eusebianorum factione jam factum; istudque
evulgare, ut cunctis innotesceret, se non alia
ratione in Orientalium synodorum negotiis miscuisse,
<nobr><sub></sub></nobr> nisi quia convenientes ad invicem litigantes judicandi
facultatem eidem detulerunt. Contra vero eos tamquam
adversarios quasi de ignorantia insimulat, vellicatque
dicendo: <em>An ignari estis hanc consuetudinem
esse, ut primum nobis scribatur, ut hinc quod justum
est definiri possit?</em> Non erat ergo in Eusebianorum
potestate arbitrum constituere Julium, et compromissum
facere, ut is secundum justitiae et aequitatis
leges causam litigantium definiret. Sed judicandi de
Ecclesiae et episcoporum rebus a Deo acceperat, et
ab apostolorum tempore in talium jurium possessione
Romanus pontifex perseveravit. Inepte nimis
quoque Launoius Athanasii verba adduxit, ut Eusebianorum
ad Julium provocantium voluntatem et
<nobr><sub></sub></nobr> scopum expiscaret. Ex iis enim verbis quid aliud colligitur,
nisi Eusebianos ad jactandum se bonam causam
habere, atque ad deterrendum S. episcopum
Athanasium, jampridem sponsionem dedisse, aut
Romanae synodi, aut ipsius Julii judicium, sicuti
apostolicae ordinationes et consuetudo poscebant,
ratum habituros. <em>Arbitrium</em> enim non habet significare
compromissum, vel istud importare, ut contendunt
ambo adversarii; sed apud Latinos illius
aetatis, <em>judicium,</em> seu <em>imperium</em> indicat, quae ab habentibus
legitimam auctoritatem dumtaxat derivare
solent, ut ex Horatio et Cicerone probare possemus.</p>
<p>8. Sed nondum Athanasii verborum vim perfecte
assecuti sumus, nisi perpendamus neminem deterreri
posse ex arbitrarii judicis sententia, vigore
<em>compromissi</em> lata, quod <em>compromissum</em> haberi non
potest, nisi litigantes inter se convenientes spondeant
pacifice stare velle secuturo judicio. Cum igitur
Eusebiani litteras dantes ad Julium pontificem, ut,
<nobr><sub></sub></nobr> si vellet, ipse, synodo omni remota, judicaret Athanasium
<em>deterrere</em> voluerunt, jam ad illud tribunal
provocare intendebant, citra quod non amplius illis
licebat tergiversationes quaerere, appellationes interponere,
quia peremptorium et ultimum judicium
erat proferendum, quo supposito, ut ipsi Eusebiani
in votis habebant, Athanasio amplius ad suam
Alexandrinam Ecclesiam redire non fuisset concessum.
Peremptorii enim et ultimi judicii ea conditio
est, ut condemnato omnis spes auferatur amplius
dissidendi, ac propterea hoc judicii genus dumtaxat
terrorem incutere potest. Eusebiani ipsi praeterea
non ex jure <em>compromissi,</em> sed verae appellationis
suos legatos Romam mittere coacti fuerunt,
qui nusquam de concilio habendo unum verbum
protulerunt, nisi quando, videntes se convictos atque
<strong>421</strong> superatos ab Athanasii legatis, eorum causam
pessumire praesenserunt. Legitimum ergo judicem
totius dissidii Julium primo habere non recusabant.
<nobr><sub></sub></nobr> Tunc dumtaxat recusare coeperunt, quando turpiter
ab adversariis legatis convicti prorsus conflictabantur.
Hocce factum hisce verbis Julius ipse Eusebianos
exagitans, objecit: <em>Siquidem vestri legati Macharius
presbyter, et Hesychius, Martyriusque diaconus, nullo
modo cum huc venissent pares presbyteris ab Athanasio
missis, ac semper ab illis convicti refutatique, concilium
indici a nobis postularunt, litterasque, et ad Eusebianos,
et Athanasium Alexandriam, quibus convocarentur,
mitti, ut eorum omnibus justo judicio causa cognosci
posset; tum enim se de Athanasio probaturos esse
quod jam nequirent.</em> Nec suspicari liceat Julii verba
esse intelligenda de privata aliqua disceptatione
inter utriusque partis legatos habita. Nam sanctus
pontifex immediate, ad judicii et quaestionis solemnitatem
indicandam, haec subdidit verba: <em>Publice
enim coram nobis Martyrius et Hesychius refellebantur,
Athanasii presbyteris cum fiducia alacriter resistentibus.
Martyrius vero cum suis, si vera dicenda sunt,
ubique profligabantur, ac proinde concilium generale
</em><nobr><sub></sub></nobr> <em>postulavit.</em> Non primum igitur de generali habenda
synodo postularunt, nisi quando causam, quam agebant,
cecidisse intellexerunt. Tum enim haereticorum
schismaticorumque agendi rationem secuti, a summi
pontificis judicio se abalienare statuerunt, atque rebellium
tergiversationibus S. P. fallere quaerentes,
concilium indici postularunt. Interea tamen hanc
petitionem nullum prorsus robur habuisse exploratum
est. Nam pontifex ea usus potestate quam divinitus
acceperat, juris regulas secutus, Marcellum et
Athanasium, tamquam omnium criminum insontes
declarat, et in communionem recipit; irrita et nullarum
virium declarat monumenta Actorum quae in
synodis Tyrii et Mareotae confecta fuerant, ita ut ipsi
Athanasii et caeterorum catholicorum accusatores
<nobr><sub></sub></nobr> desperatione acti, ne forte calumniantium poenas
juxta canonum decreta subirent, de nocte ex urbe
Roma profecti, fugam arripuerunt. Verumtamen ad
irregularem horum legatorum fugam Julius ipse pontifex
animadvertens, lenitate summa adhibita, ad
exitum perducere nisus est gravissima Orientalium
dissidia. Quare admissa eorumdem legatorum appellatione,
quamvis nulla urgeretur necessitate ad concilium
cogendum, Eusebio et sociis per epistolas
jussit Romam ad concilium habendum venire. Sed
schismatica illa factio cum tergiversationibus et diuturna
temporis prolatione pontificis spem adhuc
frustrasset, denuo in concilio Athanasium et socios
nullius criminis reos esse declaravit, dignosque esse
decrevit ut suis sedibus a quibus per impotentiam
expulsi fuerant restituerentur. Igitur Julius quasi
rationem reddere volens de iis quae a se ipso gesta
fuerant, eos hisce verbis compellat: <em>Oportebat igitur
vos, dilectissimi, huc accedere, et nequaquam tergiversari,
ut res ad finem deducatur. Id enim ratio requirit . . . .
</em><nobr><sub></sub></nobr> <em>Venissent enim, ut dixi, si de sua causa bene sperassent.</em>
Numquam enim Eusebiani R. P. denegarunt
jus evocandi Orientalium Ecclesiarum episcopos,
neque se exemptos praedicarunt ab illo obsequii debito
quo totius Christiani orbis Ecclesiae sanctae apostolicae
Romanae sedi obtemperare tenentur.</p>
<p>9. Launoius tamen se ab harum rerum serie perstrictum
intelligens, sequens effugium excogitavit,
dicendo: <em>Neque Julii papae decreto, neque Romanae
synodi sententia Athanasium suae sedi restitutum; sed
Sardicensium judicio, quae synodus, Romana synodo
longe numerosior, quidquid a Romana synodo gestum
fuerat confirmat.</em> Pessimum ratiocinium contra omnes
juris et dialecticae regulas constructum. Judicandi
enim jus cum decreti jam lati exsecutione confundere
satagit, ut inde male inferat Romanorum PP. judicia
parum nihilumve esse pendenda, nisi a generalibus
synodis confirmata et tamquam rata habeantur. Sed
dicat an jure vel <strong>422</strong> injuria cum Julii, tum Romani
<nobr><sub></sub></nobr> concilii judicium et sententia fuerint retardata?
Non jure quidem, cum tam Eusebiani quam Athanasius
et socii Rom. pontificem tamquam judicem habere
non recusarunt, ut ex antecedentibus innotescit.
Injuria igitur Arianorum factio sese Julii et Romanae
synodi statutis opposuit, cui cum Constantii imperatoris
auctoritas et violentia patrocinaretur, ne
Athanasius et alii suis sedibus restituerentur cautum
fuit, sed ipsos Sardicenses nullum robur nullamque
confirmationem Julii judicio et Romanae synodi sententiae
addidisse Launoium et Quesnellum animadvertere
oportebat, cum solemni sequenti declaratione
usi fuerint: <em>Qua ex re aequitas judicii fratris et coepiscopi
nostri Julii liquidissime apparebit, qui non temerario
consilio, sed matura deliberatione sententiam tulit,
adeo ut nihil relinquatur dubii de communione fratris
nostri Athanasii</em> <small>[Note: <nobr><sub></sub></nobr> Sardicensis concilii Acta. tom. II Concil. apud
Labbeum.]</small>. Cadit quoque aliud effugium de
synodo longe numerosiore, cui ambo nostri adversarii
insistunt. Non enim synodorum auctoritas ex
majori vel minori PP. numero desumenda est; sed
<nobr><sub></sub></nobr> ab eo qui potestatem habet illas cogendi, et a canonicis
apostolicisque regulis in judiciorum forma et
ordine servandis, ut perspicue indicavit sanctus Leo
Magnus in epist. 80 ad Anatolium Constantinopolitanum,
de qua verba faciemus cap. 10 sequentis libri.
Quare si adversariorum argumentum staret, nec Sardicense
concilium potuisset Athanasii et sociorum
causam cognoscere, cum haec jam saepius fuisset definita:
<em>Primum quidem in nostra provincia</em> (ait Athanasius)
<em>cum ad id coissent propemodum centum episcopi,
secundo Romae nobis caeteris adversariis Eusebii
comparentibus. Fuerunt autem in eo consessu plusquam
quinquaginta episcopi</em> <small>[Note: <nobr><sub></sub></nobr> Athanasius, in initio apologiae 2.]</small>. Si ergo judicii pondus atque
auctoritas ex episcoporum numero desumeretur,
potius stare debuissent decreta Alexandrinae et Romanae
<nobr><sub></sub></nobr> synodorum, quam Tyri et Mareoticae. Istis
quidem numerosior fuit cum Alexandrina, tum Romana,
in quibus Athanasius fuit absolutus, et suae
sedi restitutus. De hac postrema etiam loquens,
idem Athanasius in secunda apologia ait: <em>Presbyter
enim Vitus plures episcopos quam quinquaginta ad concilium
adduxit, ubi et nostra defensio recepta fuit, et
digni habiti sumus communione et agape.</em> Sed praeter
Romanum pontificem et episcopos a Vito presbytero
ad concilium adductos, alii quoque conventui forte
interesse potuerunt, quod nos affirmare certo haud
possumus, ob monumentorum inopiam. Verum hoc
nostrorum adversariorum effugium jam pridem evertit
sanctus Leo Magnus increpans Anatolium, qui arbitrabatur
sibi patrocinari numerosiorem synodum
Chalcedonensem ad antiquandum Nicaenum canonem
de Ecclesiarum juribus et privilegiis.</p>
<p>10. Hanc vero antiquam tantorum apostolicae sedis
jurium possessionem, quam litigiosam facere multis
variisque modis Eusebiani nisi sunt, tandem Ursacius
<nobr><sub></sub></nobr> et Valens ad poenitentiam adducti, sub jurejurando
in posterum tamquam ratam et firmam habituros
esse sequentibus verbis testati sunt: <em>Quin, et
hoc promittimus</em> (aiunt) <em>numquam si aliquando Orientales
atque adeo ipse Eusebius velit malitiose eum ad
judicium vocare, nos citra tuam sententiam eo abituros</em>
<small>[Note: <nobr><sub></sub></nobr> Libellus poenitentialis Ursacii et Valentis exstat
tom. II Conc. et in nova edit. Operum S. Hilarii.]</small>. Vel ut melius legimus in fragmentis S. Hilarii:
<em>Citra tuam conscientiam non adfuturos.</em> Non
ergo ex horum factorum serie dubitare possumus
jam ante Sardicense concilium illam consuetudinem
apostolicam obtinuisse ut Romani pontifices episcoporum
appellationes exciperent; de horum causis
vel in synodis vel extra synodos judicasse, neque
cuiquam licitum fuisse extra Romani pontificis
<em>conscientiam</em> de episcoporum causis judicia
proferre. Cadit igitur totum illud aedificium, quod
adversarii Launoius et Quesnellus ex solis Sardicensibus
<strong>423</strong> canonibus construere tentarunt, ut
contenderent nullo alio jure quam ecclesiastico ex
<nobr><sub></sub></nobr> Sardicensi concilio derivato posse R. P. appellationes
episcoporum in provincialibus Orientis synodis damnatorum
excipere et judicare. Nec Launoio potissimum
Bellarminum exagitanti ad Gelasii papae testimonium
provocare liceat, qui in epistola ad episcopos Dardaniae
scripsit: <em>Non reticemus, quod cuncta per mundum
novit Ecclesia, quoniam quorumlibet sententiis
ligata pontificum sedes beati Petri apostoli jus habeat
resolvendi, utpote quod de omni Ecclesia fas habeat
judicandi; neque cuiquam de ejus liceat judicare judicio:
siquidem ad illam de qualibet mundi parte canones
appellare voluerint, ab illa autem nemo sit appellare
permissus</em> <small>[Note: <nobr><sub></sub></nobr> Exstat tom. V Concil., apud Labbeum, pag.
mihi 324.]</small>. Nam quod Bellarminus has
voces suppresserit, <em>canones appellari voluerint,</em> solo
canonico seu ecclesiastico jure R. P. appellationes
excipere posse contendit, illudque jus ab Ecclesiae
conciliis dumtaxat esse repetendum, quare pro publica
omnium utilitate ita faciendum esse decreverit.
Ita Launoius ratiocinatur, injuria quidem Bellarminum
exagitando. Siquidem Gelasius papa in sua epistola
<nobr><sub></sub></nobr> minime recessit a suorum praedecessorum sententiis,
qui, ut vidimus, affirmarunt Romanae sedis episcopos
divino jure posse de omnium Ecclesiarum causis judicare,
quin alicui liceat judicare de ejus judicio. Neque
nostra aut Bellarmini argumenta infirmari possunt iis
vocibus, <em>canones appellari voluerint.</em> Nam eo loci Gelasius
non usurpavit illam vocem <em>canones</em> pro conciliorum
decretis, ut perperam adversarius explicare conatur,
sed eam adhibuit pontifex ad innuendam <em>regulam</em>
illam divina dispositione stabilitam, et usu firmatam,
qua beati Petri sedi jus datum fuit resolvendi omnium
Ecclesiarum judicia, neque cuiquam de ejus judicio
liceret judicare. Et ne videar fabulationibus verba
vendere, rogabo Launoium potissimum an umquam
Gelasii epistolam de qua agimus lustraverit? Jam
<nobr><sub></sub></nobr> lustrasse credendum est, cum de fraude Bellarminum
arguat, quod has voces, <em>canones appellare voluerint,</em>
suppresserit. Igitur debuit ei innotescere
praedictam epistolam hunc titulum perferre: <em>Acacium
solius apostolicae sedis judicio jure damnatum Gelasius
ostendit.</em> Non potuit ignorare quemadmodum in epistolae
corpore agens pontifex de Sabellii damnatione,
et de profligata in Nicaena synodo Ariana haeresi,
atque de aliis et aliis synodis ob diversas occasiones
tum habitis, nullum Christianum latere poterat,
<em>uniuscujusque synodi constitutum, quod universalis
Ecclesiae probavit assensus, non aliquam magis exsequi
sedem oportere, quam primam, quae unamquamque
synodum sua auctoritate confirmat, et continuata moderatione
custodit, pro suo scilicet principatu, quem
beatus Petrus apostolus Domini voce praeceptum, Ecclesia
nihilominus subsequente, et tenuit semper, et
retinet.</em> Narrat ergo hic quemadmodum apostolica
sedes Domini praecepto illud principatum obtinuerit,
et semper retineat, quae sua auctoritate unamquamque
<nobr><sub></sub></nobr> synodum habeat confirmare, et continuata moderatione
custodire. Profecto si unamquamque synodum
confirmat, cur Launoius de synodis generalibus
id verum non esse contendit? Praeterea Gelasius
ipse ut probaret divino jure apostolicam sedem
usam fuisse in Acacio damnando, numquam ad synodorum
canones provocat, sed ad eos pontifices
suos praedecessores, qui de similibus causis judicaverunt,
nullo habito prorsus respectu ad Sardicensium
PP. sanctiones. Quare ibidem hoc aliud tamquam
suae supremae auctoritatis argumentum adducit:
<em>Sed nec illa praeterimus, quod apostolica sedes
frequenter, ut dictum est, more majorum etiam sine
ulla synodo praecedente, et absolvendi quos synodus
inique damnaverat, et damnandi, nulla existente synodo,
quos oportuit, habuerit facultatem.</em> Deinde sequentia
subjicit exempla, quae mire suffragantur
quaestioni de qua in praesentiarum agimus: Athanasii
Alexandrini videlicet, <strong>424</strong> ab Orientalium synodis
<nobr><sub></sub></nobr> damnati, sed ab apostolica sede absoluti; Joannis
Constantinopolitani, quem catholicorum praesulum
synodus damnaverat, <em>et sedes apostolica etiam sola,</em>
quia non consensit, absolvit; itemque sanctae memoriae
Flaviani, pontificum Graecorum congregatione
damnati, quem <em>pari tenore, quoniam sola sedes apostolica
non consensit, absolvit . . . . . . . . . et impiam
synodum</em> (intellige latrocinalem Ephesinam) <em>non consentiendo
submovit, ac pro veritate ut synodus Chalcedonensis
fieret sola decrevit.</em> Nullum porro in his
adducendis exemplis Gelasium ad Sardicensium canones
respectum habuisse, manifestum est. Nam,
ut vidimus, haec jura apostolicae sedi adjudicata
fuisse asseverat ex Dominico praecepto, et in illorum
privilegiorum possessione semper Romana Ecclesia
permansit, quamvis haeretici schismaticique invidia
et odio acti de legitima hac possessione quaestiones
excitare magna animorum contentione nisi fuerint.
Deinde, ut hactenus vidimus, etiam septennio antequam
Sardicense concilium cogeretur, Romana Ecclesia
<nobr><sub></sub></nobr> ejusmodi jura exercuit sanct. mem. Athanasium
absolvendo.</p>
<p>11. At demus Launoium haec omnia dissimulare
debuisse, ut impune et solo rixandi animo Bellarminum
doctum virum exagitaret. An forte id aeque
facere poterat Quesnellus, qui in adornandis S. Leonis
Operibus non semel hujus epistolam 89, quae est
ad episcopos Viennensis provinciae, inter alias eum
lustrare oportuit? Ipse quidem S. Leo de appellationum
jure agens, S. Julii P. testimonio suffragatur,
nec ab alia origine quam a divina institutione
illas derivari amplissime affirmavit. Nullum igitur
ad Sardicenses canones habens respectum ita scribit
<em>apostolicam sedem pro sui reverentia ab omnium
provinciarum sacerdotibus innumeris relationibus fuisse
</em><nobr><sub></sub></nobr> <em>consultam, et per diversarum, quemadmodum vetus consuetudo
poscebat, appellationem causarum, aut retractata,
aut confirmata fuisse judicia.</em> Ad hoc quidem testimonium
animadvertit Quesnellus. Sed relicta praecedenti
loquendi phrasi de judiciorum auctoritate
per litigantium compromissum accepta, nihilominus
istorum verborum vim minuere nisus est, ita ad
suae editionis marginem annotando: <em>Appellationes
non nisi ex consuetudine veteri sibi vindicat.</em> Quantum
vero isthaec annotatio Quesnellianae causae prodesse
possit, minime video. Immo intelligo Quesnellum
aut de oscitantia, aut nimia fraude convinci posse.
Nam ibidem S. pontifex, ex innumeris consultationibus
appellationibusque ad apostolicam sedem factis,
vetustam utique consuetudinem explicare intendit,
cum jam in praecedenti ejusdem epistolae
capite disseruisset de ecclesiastici regiminis forma,
eo ordine a Christo Domino disposita, ut <em>in beatissimo
Petro apostolorum omnium summo principaliter
collocavit, ut ab ipso quasi quodam capite dona sua
</em><nobr><sub></sub></nobr> <em>velit in corpus omne manare, ut exsortem se mysterii
intelligeret esse divini, qui ausus fuisset a Petri soliditate
recedere.</em></p>
<p>Duplici itaque titulo consultationes appellationesque
ab omnium Ecclesiarum sacerdotibus ad apostolicam
sedem deferri S. Leo ibidem affirmavit:
divino, nimirum, ob ecclesiastici regiminis formam
a Christo Domino institutam, et facti titulo, quem ex
vetusta consuetudine probare intendebat per appellationem
<em>diversarum causarum, aut confirmata fuisse</em>
aliorum episcoporum et synodorum judicia. Nec audeat
Quesnellus contendere hanc regiminis formam,
ecclesiasticorumque judiciorum rationem, aut episcoporum
dignitatem, aut Ecclesiarum auctoritatem
laedere posse. Nam ipse S. pontifex haec mirifice ex
divina dispositione inter se cohaerere asseverat, subdens:
<em>Quoniam sollicitudo nostra, non sua quaerens,
sed quae sunt Christi, dignitatem divinitus datam, nec
Ecclesiis, nec Ecclesiarum sacerdotibus abrogabat.</em>
<nobr><sub></sub></nobr> Nullum enim dignitatis aut alienae auctoritatis jus
laedi potest in episcopali ordine, si omnes, quaerentes
quae Jesu Christi sunt, istius dispositiones pervertere
non audeant, et in fidei rebus et Ecclesiarum
negotiis supremo capiti adhaereant, per quod <em>coelestia
dona</em> <strong>425</strong> <em>in omne corpus manare debent. Nec enim</em>
(subjicit etiam) <em>divinorum mysteriorum participes esse
possunt qui a Petri soliditate recedere audeant.</em></p>
<p>12. Huic autem <em>Petri</em> soliditati adhaesisse Athanasium,
et ab ea Arianos Eusebianosque recessisse,
hactenus in praecedentibus explicavimus. An vero in
hujus causae judicio pro Athanasio vel pro Eusebianis
Quesnello stare placuerit, non satis dilucide ego conspicio.
Illud unum tantummodo intelligo, nostrum
adversarium omnes sui studii nervos intendisse, ut
appellationum jus Romanis pontificibus dumtaxat ex
Sardicensibus canonibus adjudicaret, <em>hosque canones
in Athanasii gratiam conditos, ad ipsius etiam mentem,
velut ex praejudicio quod ipse Romam petens creaverat,
esse constitutos.</em> At quis umquam sincerae veritatis
<nobr><sub></sub></nobr> inquirendae studiosus sine stomacho haec poterit legere:
episcopus injuria communione et episcopali
sede privatus, et per nequitiam missus in exsilium,
si provocet ad Petri solidam sedem, praejudicium
sibi creat, aliorum jura infringit, si capiti per quod in
membra divina dona dimanant adhaereat, quaerendo
simul quae Jesu Christi sunt et ad ejus Ecclesiam pertinent?
Praejudicium utique sibi creavit, cum in Arianorum,
tum in Quesnelli sententia; minime vero in
recta orthodoxorum opinione. Quibus cum cordi insit
divinis obtemperare mandatis, et numquam Christi
Domini dispositiones et ordinem divinitus constitutum
pervertere, semper ad illud tribunal provocandum
esse docuerunt, quod ab ipso Ecclesiae fundatore
obtinuit firmitatem, ut innumeris exemplis ab aliorum
<nobr><sub></sub></nobr> scriptis mutuatis (si expediret) probare possemus.</p>
<p>13. Progreditur Quesnellus ratiocinari, atque jam
insertis octavae dissertationi tribus illis memoratis
Sardicensibus canonibus, quid supposuerint PP. in
illis regulis edendis inquirit, et explicare aggreditur.
Primo supponunt (ait) episcopum a proprio suae
provinciae concilio sententiam excepisse: sed eumdem
injuriam sibi factam existimantem postulare <em>ut
concilium renovetur.</em> Ut sensim autem in suam persuasionem
de novo jure Romano pontifici per concilium
concesso traheret lectorem, Osium Cordubensem
haereticorum artibus defatigatum describit, qui optimum
censuit, si alicui a concilio daretur facultas
dijudicandi utrum et quando appellationi locus esse
deberet, ne ecclesiastica judicia paterent magis nebulonum
quorumdam artibus, quam saecularia. Habes
enim ait, codicis lib. septimo, titulum 65, etc. Quem
potius (subdit) hoc munere decorasset synodus, quam
<nobr><sub></sub></nobr> pontificem Romanum omnium patrem, et in quo
sancti Petri apostoli memoria honoranda erat? Synodus
enim provincialis suspecta erat damnato, vicinarum
provinciarum episcopos eam ob causam congregari
e re ecclesiastica non erat. Hoc igitur oneris
Romano datum, cui nec operosa inquisitione aut totius
negotii accurata discussione ad id opus erat, sed
summatim tantum vel ex litteris priorum judicum
cognoscere: sicut saeculari judici facile est statim
decernere quorum appellationes recipere permittant
juris civilis leges. Sed falsam fictitiamque esse
hanc Quesnelli suppositionem, quis non videt? Supponit
Sardicenses PP. novum jus Romano pontifici
concessisse, ut hunc omnium patrem, et in quo S.
Petri memoria honoranda erat, universa Ecclesia
veneraretur. Igitur in Quesnelli opinione antequam
hujusmodi canones conderentur, R. P. illicitum erat
judicare aut de synodis provincialibus, aut operosam
adhibere inquisitionem pro restituendis in suis sedibus
episcopis odio aemulationeque expulsis, aut denique
<nobr><sub></sub></nobr> pro declarandis irritis et invalidis ordinationibus
eorum qui in depositorum sedes fuerant intrusi? Profecto,
si quae conquaeruntur ex Quesnelliano systemate,
starent, jam jus illud antiquum quod Julius
papa Arianis objecit, et sibi convenire affirmavit,
prorsus chimericum fuisset, et judicium ab ipso in
Athanasii et sociorum causa, ante quinquennium saltem
aut septennium, <strong>426</strong> prolatum, irritum et violentum
diceremus, utpote prolatum ab eo qui nondum
auctoritate pollebat. Judicasse autem Julium de
Athanasii et orthodoxorum causa in dubium verti
non potest. Nam praeter praecedentem epistolam Julii
et Athanasii apologias in superioribus allegatas, exstat
etiam alia ejusdem pontificis epistola scripta ad
presbyteros, diaconos, et plebem Alexandrinam, qua
eos hortatur ut Athanasium ad suam sedem revertentem
alacritate magna suscipiant, <em>qui ex tantis
malorum periculis purus innocensque vobis restituitur,
talisque non nostro dumtaxat judicio, sed ab universa
</em><nobr><sub></sub></nobr> <em>synodo judicatus est</em> <small>[Note: <nobr><sub></sub></nobr> Exstat tom. II Conciliorum, pag. 539. Vide nostram Exercitationem de Eutychetis appellatione.]</small>. Nescio tamen quemadmodum
Quesnellus in caeteris superius descriptis sibi constare
possit. Ipse enim audacter Eutychetis appellationem
ad sedem apostolicam negavit, contendens appellasse
potius ad episcopos primarum Ecclesiarum, harumque
synodos, atque tandem contendit ejusmodi fuisse
Orientalium appellantium consuetudinem; hic vero
de hoc novo jure Romanis pontificibus ex Sardicensibus
canonibus concesso agi, hocce onus fuisse
ipsis impositum, ut summatim tantum et ex litteris
priorum judicum cognoscerent et decernerent quorum
appellationes recipere permitterent juris civilis
leges. Hoc autem quid est, nisi posse de decretis
synodorum judicare, decernere in condemnatum jure
vel injuria latam esse sententiam, hancque posse
suspendere et in irritum mittere, donec pontifices,
<nobr><sub></sub></nobr> vel per se, vel cum aliis de praecedentibus judiciis
pleniorem faciant inquisitionem? Concilium autem
ad haec omnia exsequenda esse necessarium, non
affirmat Quesnellus; nec revera necessarium dici debet,
si summatim, et ex litteris priorum judicum illa
omnia decernere atque etiam statuere potest.</p>
<p>14. Quesnellus nihilominus, in suis assertionibus
constans, utique verbis contendit hoc appellationum
jus de novo fuisse tum Romanis pontificibus et ipsi
Julio adjudicatum. At quibus subsidiis id probavit?
Forte confingendo Sardicenses eos canones apparentes
quasdam habere contradictiones, quas, inter
caeteros, eruditis explicationibus e medio sustulit
jampridem cl. Christianus Lupus <small>[Note: <nobr><sub></sub></nobr> Christianus Lupus, ad Sardicenses canones
notis et scholiis illustratos, pag. mihi 135.]</small>, vel affirmando
Sardicenses PP. per posteriores cogitationes prioribus
derogasse, ut nimirum ex posterioribus decretis priorum
interpretatio accipi debeat, et septimo illo canone
inter angustos limites illa R. P. auctoritas restringatur,
quam in tertio et quarto canone amplissimam
eidem adjudicarunt? Fallitur omnino Quesnellus.
<nobr><sub></sub></nobr> Canones illi nulla ratione inter se pugnant, et
summum illud jus, quod in tertio et quarto canone
comprobat pontificis Rom. auctoritatem in appellationibus
accipiendis, magis magisque confirmatur in
quinto, seu septimo canone, ut sit in ejus potestate
vel judicare per se, vel causae judicium aliis delegare,
vel litigantes partes ad se accire, vel novam synodum
indicere, in qua solemnius totum negotium de quo
quaestio agitatur ad novum examen revocetur.</p>
<p>Itaque ne fabulari videamur, ad canones attendamus.
Canon ille tertius in primis Eusebianam
compescuit factionem, Nicaenos canones in spretum
adducentem. Cum videlicet temerariis ausibus ex
Ecclesiis ad eam non pertinentibus ipsa ejiciebat episcopos
et clericos orthodoxos, et in horum cathedras
et loca alios damnatos et haereticos intrudebat. Ut
autem istius Eusebianae factionis temerariam agendi
rationem Quesnellus occuleret, aut saltem dissimularet,
non integrum exscripsit canonem, prout in Dionysii
<nobr><sub></sub></nobr> Exigui codicibus invenitur; sed, subductis fortasse
oscitanter quatuor primis istis lineis: <em>Osius episcopus
dixit: Illud quoque necessario adjiciendum est, ut episcopi
de sua provincia ad aliam provinciam, in qua sunt
episcopi, non transeant, nisi forte a fratribus suis invitati,
ne videamur</em> <strong>427</strong> <em>januam claudere charitati;</em> subjecit
dumtaxat reliqua, quae sequuntur: <em>Videlicet, quod
si aliqua provincia,</em> etc. Hunc canonem, ut diximus,
eruditis scholiis et notis illustravit cl. Lupus, atque
animadvertit quatuor partibus constare; in quarum
secunda damnata inveniuntur peregrina judicia ab
Eusebianis potissimum fieri solita; in tertia agitur
de judicibus synodorum provincialium, quorum interest
Romano pontifici scribere, <em>ut episcopale judicium
ad sedem apostolicam referatur,</em> ut Innocentius
papa I in epistola ad Victricium Rothomagensem explicavit
<small>[Note: <nobr><sub></sub></nobr> Innocent. P. epistola ad Vict., tom. III Concil.
S. Leo M., in epist. apud Quesnellum 12, cap. 1.]</small>. Quarta denique illius canonis parte agitur
de jure eo apostolicae sedis quod Quesnellus
novum hactenus appellavit. Novum quidem illud
<nobr><sub></sub></nobr> dici non potest, quod ex divina institutione dimanat.
Dimanare autem ex divina institutione, non ex canonico
jure, quoad curam illam quam RR. PP. in
universis Ecclesiis impendunt, ex hactenus scriptis
innotescit, et tradit perspicue S. Leo Magnus in
epistola ad Anastasium episcopum Thessalonicensem,
et Julius ipse papa in laudata epistola ad Eusebianos.
Igitur cum tota controversia expedienda Julium
inter et Eusebianos in hujus curae et auctoritatis
exercitio et usu versaretur, quae ab Eusebianis factiosis
in quaestionem adducebantur, idcirco ne in posterum,
aut synodi provinciarum, aut alius quisquam
catholicae Ecclesiae episcopus, apostolicae sedis decreta
atque judicia contemnere aut infringere auderent,
S. Petri tribunal in honore habendum esse
<nobr><sub></sub></nobr> declaraverunt: <em>Ut ab iis qui judicaverint</em> scribatur
Julio Romanorum <em>episcopo, et per propinquos provinciae
episcopos, si opus sit judicium renovetur, et ipse
cognitores praebeat. Si autem probare non potest causam
ejus esse talem ut eam rursus judicari opus sit,
quae semel sunt judicata non infirmentur.</em> Profecto si
haec canonis verba sine violenta interpretatione in
genuino sensu accipiantur, ea referenda esse ad Eusebianorum
audaciam contendentium S. Petri apostoli
memoriam non esse honorandam, sed synodorum
provincialium judicia firma et rata habenda
esse, quin a quopiam possent aut rescindi aut aboleri.
Igitur Sardicenses PP., qui similem audaciam
frangere volebant, declararunt dumtaxat <em>beati Petri
memoriam esse honorandam, ut ab iis qui judicaverunt,</em>
etc. Neque aliam agendi rationem servarunt
in quarto canone conscribendo, in quo agitur
de episcopis per synodale judicium depositis, in
quorum sedem nullum alium collocari volunt antequam
Romanus pontifex, <em>causa cognita, sententiam
</em><nobr><sub></sub></nobr> <em>tulerit.</em> De novo hic synodi judicium Rom. pont. judicio
subjiciendum esse decernunt. Ut videlicet ratum
habeant, et tamquam divino jure respondens
declarent, quod ante quinquennium saltem sibi convenire
Julius papa scripserat, quando ipso inconsulto
Gregorium Cappadocem in Alexandrinam sedem intrusum
cognoverat. Nihil ergo in duobus illis canonibus
Romano pontifici adjudicatum fuit quod jure
possessionis, ut aiunt, non obtinuerit. Quam pacificam
possessionem irrito conatu denegare, aut perturbare,
dumtaxat, nisi fuerant laesae fidei homines,
qui quemadmodum Nicaenorum dogmatum regulas
prorsus evertere atque abolere quaerebant, ita auctoritatem
supremi judicis et canonum custodis oppugnare
contendebant. Ut igitur in posterum, vel provincialia
concilia factiosorum virorum hanc Rom.
pontificum pacificam possessionem laedere aut infringere
non tentarent, in illo Sardicae conventu duos
laudatos canones tamquam Nicaenorum appendicem
<nobr><sub></sub></nobr> condere voluerunt, cum in praecedenti illa Nicaena
synodo stabilitum fuisset Ecclesiarum privilegia et
praerogativas esse servandas, et PP. dixerint: <em>Romana
Ecclesia semper habuit primatum,</em> ut in Chalcedonensi
synodo lectum fuit et nos in praecedentibus observavimus.
Jam vero nunc nobis dicat Quesnellus quid
in septimo canone habeatur, quo prioribus derogatum
esse intelligamus? <strong>428</strong> In eo enim tam perspicue
R. P. auctoritas in appellantium causis suscipiendis
et judicandis explicatur, ut eo prorsus dirimantur
Eusebianorum et cunctorum schismaticorum
contentiones, negantium judices synodorum provincialium
esse pulsandos ad praeteritorum judiciorum
rationem reddendam, quod quidem necessarium ad
cohibendam judicum in condemnatum impotentiam,
odium atque furorem, Julius pontifex ex Nicaenis
canonibus contra eosdem schismaticos probavit,
scribendo: <em>Qui bene sentiunt</em> (ait) <em>de iis quae egerunt,
et in quibus ipsi judices fuerunt, non indignanter ferre
solent si quod ab ipsis judicatum ab aliis excutiatur,
</em><nobr><sub></sub></nobr> <em>quippe qui securi sint ea quae ipsi justa judicaverint injusta
numquam fieri posse.</em> Quocirca episcopi in magna
synodo Nicaeae congregati, non sine Dei consilio permiserunt
prioris synodi Acta in alia synodo examinari,
ut et illi qui judices erant prae oculis habentes
<em>secundum de ea re futurum judicium, cum omni diligentia
causam expenderent, et illi qui sententiam acceperant
certo cognoscerent se non per simultatem priorum
judicum, sed jure ac merito condemnatos esse.</em>
Ad sequentia, quaeso, verba animadvertat Quesnellus,
ut intelligat hanc regulam jam ex apostolica
consuetudine obtinuisse, et dumtaxat fuisse renovatam
et explicatam in Nicaeno concilio. <em>Quod si</em> (subjicit
S. Julius) <em>istiusmodi consuetudo olim fuit, ejusque
</em><nobr><sub></sub></nobr> <em>memoria est, et scripto prodita in magna synodo, eamque
apud vos valere non sinitis, rem profecto indecoram
facitis</em> <small>[Note: <nobr><sub></sub></nobr> Julii papae epistola ad Eusebianos, ubi supra,
pag. 659. Gentiani Herveti interpretationem secuti
sumus.]</small>.</p>
<p>Age vero canonem illum quintum Sardicensem,
quem extra suam naturalem sedem Dionysii Exigui
codd. exhibent, subjiciamus; quemque duabus vocibus
omissis mutilum et obtruncatum Quesnellus adduxit,
repugnantibus omnium interpretum versionibus.
<em>Hosius episcopus dixit: Placuit ut siquis episcopus
delatus fuerit, et congregati ejusdem regionis episcopi,
cum gradu moverint, et velut appellans confugerit
ad beatissimum Romanae Ecclesiae episcopum, et
velit ipsum audire, et justum esse aestimaverit ejus rei
examinationem renovari, coepiscopis scribere dignabitur,
qui sunt propinqui provinciae, ut ipsi diligenter et
accurate singula perscrutentur, et ex veritatis fide de
re sententiam ferant. Siquis autem postulet suum negotium
rursus audiri, et ad suam supplicationem Romanorum
episcopum judicare visum fuerit, ut a proprio
latere presbyteros mittat, erit in potestate ipsius quodcumque
</em><nobr><sub></sub></nobr> <em>recte habere probaverit. Et si decreverit oportere
eos mitti qui cum episcopis sint judicaturi, habentes
auctoritatem ejus a quo missi sunt, et hoc ponendum
est. Si autem sufficere putaverit ad rei cognitionem, et
episcopi sententiam, faciet quod prudentissimo ejus
consilio recte habere videbitur. Responderunt episcopi:
Quae dicta sunt placuerunt</em> <small>[Note: <nobr><sub></sub></nobr> Sardicensis canon 5 seu 7 exstat tom. II Conciliorum
<nobr><sub></sub></nobr> generalium.]</small>. Hunc igitur canonem
duobus praecedentibus mire concinere animadvertit
Christianus Lupus. Immo ad Romani pontificis auctoritatem
magis explicandum illum editum fuisse,
jam probant verba illa quae innuunt posse mittere
presbyteros a latere legatos, qui aut soli, aut cum
alterius provinciae vicinae episcopis, causam cognoscant
et finiant; ne in infinitum appellationibus locus
praebeatur. Verumtamen solis vicinae provinciae episcopis,
sine Romanorum presbyterorum assistentia
judicare haudquaquam permittit. Fateor quidem varias
apud antiquos et recentiores scriptores hujus
canonis occasione ab interpretibus excitatas fuisse
<nobr><sub></sub></nobr> quaestiones, ut videre est apud clariss. Christianum
Lupum <small>[Note: <nobr><sub></sub></nobr> Christianus Lupus, in scholiis et notis ad canones
Sardicenses, pag. mihi 147 et seqq.]</small>. Verumtamen nemo tam studiose et violenter
illum interpretari nisus est quam noster adversarius
Quesnellus. Is namque, facta pro arbitrio
nova canonis instructione, et subductis iis vocibus
quae plenam R. P. auctoritatem indicant in excipiendis
et resolvendis appellantium causis, contendit <em>judicium</em>
<strong>429</strong> <em>renovari</em> et <em>concilium renovari,</em> pro uno et
eodem accipi debere. Addens praeterea: Et vero si
judicium pro sententia acciperetur, non fuisset dicendum
in judicio, sed tantum <em>judicio.</em> Constat igitur
concilium Romani episcopi hic intelligendum. At
quale concilium, nobis investigandum est. Multiplex
concilium Rom. pontifici subesse (asseverat). Et propterea
praemissa vulgari illa distinctione graduum
ecclesiasticae administrationis Romano pontifici convenientium,
videlicet Urbis episcopi, Romanae provinciae
metropolitae, suburbicariarum dioeceseon
primatis, Occidentalis tractus patriarchae, in tota
<nobr><sub></sub></nobr> Ecclesia capitis et apicis, de diversis quoque synodis
juxta causarum qualitatem disponere posse concedit.
Sed cum ea cautione tamen, ut ipse solus numquam
judicet, bene tamen habita ratione ad causas quas
expendere eum oportet. Ita ut cum intra paroeciam,
seu dioecesim propriam, ad eum appellatur a sententia
judicis inferioris, appellantis causa judicanda sit
a synodo paroeciali, seu ab ipso summo pontifice sui
cleri consilio septo; cum ex provincia causa ad provincialem
synodum spectet, cum ex dioecesibus suburbicariis
ad dioecesanam, cum ex tractu Occidentali
ad Occidentalem, cum ex aliis Ecclesiae partibus ad
oecumenicam et universalem, nisi ex libera appellantium
optione ac libello aliud significetur. Ad hanc,
<nobr><sub></sub></nobr> ni fallor, normam Sardicensis canonis sensus eruendus
est, ac eadem ratione de Flaviani appellatione
judicandum. Lepida quidem, sed valde ingeniosa
juris pontificii interpretatio, si stare posset. Sed
quamvis varia a Quesnello adhibeantur fulcimenta
pro ea sustentanda, attamen eam corruere faciunt
primo ipsius canonis verba. Vetustissimi deinde interpretes,
qui canonem explicarunt; denique vero
papae Leonis aliorumque Romanorum pontificum
agendi ratio, qui appellantium causis susceptis, vel
immediate ipsi (ut aiunt) judicium peremptorium
enuntiarunt; vel dumtaxat concilium generale cogendum
decreverunt, quando publicam judiciorum solemnitatem
necessariam esse crediderunt pro tollendis
gravissimis dissidiis et schismatibus quae, ob
diversas improborum hominum factiones, sanctissimarum
Ecclesiarum statum nefarie cum catholicorum
pernicie et scandalo vexabant, ad frangendam contumaciam
eorum qui a fidei et disciplinae ecclesiasticae
regulis aberrarunt, et ad reconciliandos poenitentes
<nobr><sub></sub></nobr> reos qui perpetrata crimina ejurassent, facta
deinde solemni catholicae fidei confessione, atque
tandem ad exsequenda omnia et singula apostolicae
sedis statuta quae pro temporum ratione et negotiorum
qualitate necessaria videbantur. Quatuor igitur
sunt distinguenda. Primum, protestatio depositi episcopi
reclamantis et appellantis a sententia sive judicio
provincialis synodi; alterum, tribunal apostolicae
sedis, ad quod appellatur; tertium, judicium ipsius
apostolicae sedis, vel Romani pontificis in paroeciali
synodo, vel in consistorio prolatum de appellantis
causa, et juribus, et de praecedenti provincialis synodi
sententia; quartum denique spectat ad exsecutionem
ipsius apostolicae sedis judicii, quae cum
multoties haberi non possit, vel sine novae synodi
patriarchalis aut generalis coactione, idcirco RR.
PP. mittunt e suo latere legatos, ut singula quae ab
ipsis sunt definita fideliter exsecutioni demandentur.
Non ergo verum est <em>judicium renovari</em> et <em>concilium
</em><nobr><sub></sub></nobr> <em>renovari</em> pro uno et eodem accipi debere, ut Quesnellus
comminiscitur. Nam facta appellatio judicii utique
renovationem exigit, quod, velit nolit, adversarius
fateri debet, minime vero aliam concilii convocationem.
Siquidem expressis verbis in ultimo a nobis
exscripto canone habemus: <em>Si quis autem postulet
suum negotium rursus audiri, et ad suam supplicationem
Romanorum episcopum judicare visum fuerit ut a
proprio latere mittat presbyteros, erit in potestate ipsius
quodcumque recte habere probaverit.</em> At quae libera
potestas esset in Romanis pontificibus <em>ad quodcumque</em>
probaverint, si ipsi jure non possent judicare, vel
mittere de latere presbyteros, ut audiant negotium,
propter quod appellans provocavit? Profecto si PP.
<strong>430</strong> plenam Rom. pontificibus potestatem non adjudicarent,
sed ad unum novum concilium dumtaxat
pontificia jura restringere voluissent, aliam loquendi
phrasim adhibere debebant, cum inter multa media
apta pro nova rerum cognitione, libera facultas ipsis
<nobr><sub></sub></nobr> data sit illud eligere quod aptius et convenientius a
prudentissimo eorum judicio judicabitur. Id expresse
innuunt postrema illius mox recensiti canonis verba.</p>
<p>Nimis interim Quesnellus sibi blandiendo laetitiam
affectare intendit, quod Flaviani causam ad generalem
synodum fuisse delatam vigore appellationis
unice Sardicensibus canonibus innixae probare potuerit;
et praeterea, variis adhibitis contortis interpretationibus,
quas omnino fallaces esse in praecedenti
Exercitatione ipsi perspicue probavimus, stylum
censorium in Joannem David iterum convertit,
huncque tamquam lusorem illusoremque exagitat,
quod scripserit Flavianum ad unicum et solum Romanum
pontificem appellasse. At quis hominis confidentiam
<nobr><sub></sub></nobr> apprime non intelliget, qui nostras rationes,
non cerebro excogitatas, sed ex sinceris monumentis
haustas, conferre voluerit cum tot tantisque naeniis,
cavillis falsisque conjecturis, interpretationibus,
quas ad novum systema firmandum roborandumque
nimio studio congerere atque lectoribus exhibere
sategit?</p>
<br> <h4><center>CAPUT XI.
<em>Abolitis Ephesini latrocinii Actis, S. Leo varias epistolas
scripsit ad Orientales. Sanctus Flavianus
martyrio occubuit, et in hujus locum Anatolius
suffectus est. R. P. non consentit in istius ordinationem,
quoadusque solemnem fidei professionem
juxta formam a se praescriptam non emittat. Ad hanc
excipiendam quatuor e suo latere mittit legatos, qui
Constantinopolim proficiscerentur.</em> </center></h4>
<p>1. Cum primum magnus Leo, ex Hilaro diacono,
apostolicae sedis legato Romam revertente, notitiam
habuit omnium rerum quae in Ephesino latrocinio
<nobr><sub></sub></nobr> contigerunt: quamvis gravi animi sui moestitia et
dolore urgeretur ob catholicae fidei dogma collapsum
et universalem omnium Orientis Ecclesiarum subversionem,
tamen non se abstinuit a judicio ferendo;
sed, absque ulla haesitatione, intrepidus ea usus est
vigilantia et oeconomiae regulis quae maxime supremum
ipsius totius Ecclesiae pastorale munus decebant,
atque sua auctoritate et beneficio tot tantisque
malis Chrysaphii artibus, Eutychetis blasphemiis et
Dioscori impietate exortis, statim occurrere voluit;
ut protinus eisdem mederetur, eademque penitus
abolerentur. Primo itaque <small>[Note: <nobr><sub></sub></nobr> Vide quae diximus cap. 9 praecedenti narum
Exercitationum.]</small> omnia praecedentia
illius depraedatoriae synodi Acta, tamquam nulla atque
irrita abolevit, ut non obscure Gelasius etiam
papa indicavit ad Dardaniae episcopos scribendo.
<em>Itemque sanctae memoriae Flavianum pontificem (Graecorum
intellige) congregatione damnatum, pari tenore,
quoniam sola sedes apostolica non consensit, absolvit,
potiusque qui illic receptus fuerat, Dioscorum, secundae
</em><nobr><sub></sub></nobr> <em>sedis praesulem damnavit, et impiam synodum non consentiendo
submovit, ac pro veritate ut synodus Chalcedonensis
fieret sola decrevit.</em> Nec mihi ex Launoii
sententia objiciatur Gelasium summum pontificem
ad ecclesiasticos canones respexisse quorum auctoritate
et privilegiis dumtaxat Leonem Magnum
usum fuisse laudata verba indicare videntur. Nam
<strong>431</strong> S. Gelasius ipse explicavit quemadmodum
quibusve regulis apostolica sedes insistens, ea rejicere
consuescat quae in synodis male gesta fuerunt,
vel ea rata habeat et confirmet quae veritati et justitiae
sunt consona. Addit enim: <em>Ubi etiam consequenter
ostenditur quia male gesta synodus, id est contra Scripturas,
contra doctrinam Patrum, contra ecclesiasticas
regulas, quam tota merito Ecclesia non recepit, et praecipue
sedes apostolica non probavit, per bene gestam synodum,
id est secundum Scripturas, secundum Patrum
traditionem, secundum ecclesiasticas regulas, pro fide
catholica et communione prolatam, quam cuncta recepit
Ecclesia, quam maxime sedes apostolica comprobavit,
</em><nobr><sub></sub></nobr> <em>et debuerit, et potuerit immutari; bene vero
gestam synodum juxta supradictum modum nova synodus
nullatenus immutandam</em> <small>[Note: <nobr><sub></sub></nobr> Gelasii papae epistola ad Dardaniae episcopos 13
exstat tom. V. Conc. generalium, pag. mihi 326 et
seqq. Accedit fides antiquorum editorum, et mss.
<nobr><sub></sub></nobr> codd.]</small>. Gelasium ergo ibidem
egisse de judiciis a sola apostolica sede absque
ulla conciliorum congregatione factis, ex totius epistolae
contextu est manifestum. Quorum quidem judiciorum
memorias pontifex colligebat ex authenticis
apostolicae sedis archiviis, vel mente retinebat tamquam
ocularis testis omnium quae in Flaviani et Eutychianorum
causa contigerant. Ipse enim ad pontificatum
fuit assumptus anno 492, et S. Leo ex hac
luce migraverat 461. Vix ergo dubitare possumus
<nobr><sub></sub></nobr> apostolicam sedem, fidelem sacrarum Scripturarum,
et doctrinae Patrum interpretem atque custodem, ad
quarum normam sua judicia dirigit, potuisse in irritum
mittere, omnem synodum quae hisce regulis non
responderet; atque deinde sua decreta edita patefacere
aliis episcopis, ne ratum habere auderent quod
ab ipsa fuerat reprobatum. Hanc quidem agendi rationem
secutum fuisse S. Leonem, constat ex mox
describendis. Recurrente namque autumni tempore
in quo Romae anniversaria synodus solemniter agebatur,
episcopis caeterisque Ecclesiarum ministris
qui huc convenerant male gestam depraedatoriam
Ephesinam synodum indicavit, ne quisquam Dioscoro
et Eutychianae factioni in posterum communicare
auderet, sed omnes sancto Flaviano adhaererent. Miseratus
praeterea super infelicem statum omnium
Ecclesiarum Orientis, de generali cogendo concilio
statuendum esse judicavit. Etenim cum totius causae
summa ad ipsum omni divino et ecclesiastico jure
esset devoluta, cum propter suorum legatorum reclamationem,
<nobr><sub></sub></nobr> tum propter Flaviani aliorumque appellationes,
idcirco aptiora remedia seligere debebat,
quae collabentem fidem firmarent, lapsos episcopos
erigerent, contumaces et obstinatos damnarent; et
iis qui, minarum timore acti, captivas manus impiis
subscriptionibus praebuerant, libertatem impertirent
ad solemniter retractandum. Hac de causa igitur idem
S. Leo, blande suaviterque cum Theodosio imperatore
agens, variis epistolis huic insinuare curavit ut
sublato quocumque obstaculo, juberet omnia in eum
statum restitui <em>in quo fuerunt ante omne judicium,</em>
donec major ex toto orbe sacerdotum numerus congregaretur.
Suis hisce insinuationibus pariter Occidentalium
episcoporum preces adjunxit, subjiciendo:
<em>Omnes partium nostrarum Ecclesiae, omnes mansuetudini
vestrae cum gemitibus et lacrymis supplicant
sacerdotes</em> <small>[Note: <nobr><sub></sub></nobr> Epist. 40 ad Theodosium.]</small>. Ad quas supplicationes nulla alia ratione
adducebantur, nisi ut gravissimis malis quibus
Ecclesiae Orientis angustiabantur facilius et expeditius
<nobr><sub></sub></nobr> posset mederi.</p>
<p>2. Interim quoque ut solamen aliquod Flaviani necessitatibus
praeberet, unam epistolam ad eumdem
scripsit, ipsi maxime compatiendo ob gravissima
mala quibus afflictabatur, et se dolere testatur <em>eorum
ruinas per quos veritas impugnabatur, et ipsa totius
Ecclesiae fundamenta quatiebantur.</em> Atque illum praeterea
certiorem facit <em>pro communi causa laborare, ut
primitus ad ea quae universitati fidelium prosint pervenire
mereamur</em> <small>[Note: <nobr><sub></sub></nobr> Epist. 42 ad Flavianum.]</small>. Haec autem epistola nobis indicat
nondum S. pontifici Flaviani <strong>432</strong> mortem innotuisse.
Quare erudite eminentissimus cardinalis Baronius,
cui etiam Quesnellus suffragatur, annotavit
variam fuisse de hujus sancti episcopi nece famam, ob
diversas scriptorum sententias <small>[Note: <nobr><sub></sub></nobr> Baronius, tom. VI, ad Christi annum 449,
pag. 97.]</small>. Prosper enim, in
Chronico, ait quod <em>S. Flavianus inter manus eorum
a quibus in exsilium ducebatur glorioso ad Christum
fine transivit.</em> Nicephorus asseverat triduo post decessisse.
Apud comitem Marcellinum et in Graecorum
Menologio legimus <em>apud Epypam Lydiae relegatum,
</em><nobr><sub></sub></nobr> <em>ibique taedio, dolore et tormentis confectum
exanimatumque.</em> Quibus similia habet breviculus Eutychianistarum:
Ducitur in exsilium Flavianus et apud
Epypam, quae est Lydiae civitas, seu superveniente
seu ingesta morte defunctus est. Libellus synodicus,
cap. 85, calcibus occisum dicit. Caedis auctorem,
Acta Chalcedonensis synodi Barsuman monachum
arguunt. Evagrius, lib. II Historiae, cap. 2, ex Eusebii
Dorylaei fide, Dioscoro ejus mortem tribuit, a
quo calcibus impetitus, ab ecclesia extrusus et interfectus
dicitur. Sane ejus impulsu (ait Quesnellus)
pessime affectum nemo dubitat. Plurimi tandem in
<nobr><sub></sub></nobr> concilio Chalcedonensi Dioscorum percussorem et
homicidam Flaviani et alterum Cainum appellarunt.
In hac porro tanta scriptorum varietate unum evidentissime
constat, Flavianum videlicet, verberibus
affectum maximisque aerumnis confectum spiritum
emisisse. Et quamvis ejus mortis tempus certo definiri
haud possit, tamen conjicere possumus non
contigisse nisi anno sequenti 450, et in hieme probabiliter,
ut ex successoris ordinatione facile evinci
potest. Graeci ergo quotannis illius triumphum celebrant
die 18 Februarii, qua translatio ejus Constantinopoli
facta est sub Marciano. Hinc laudatus
Baronius hocce praeconium in Graecorum Menologio
descriptum refert: Commemoratio S. Patris nostri
archiepiscopi Constantinopolitani Flaviani, qui, ab impio
Dioscoro et haereticis cum eo conspirantibus
ejectus atque in exsilium missus, variis pressuris et
aerumnis vexatus vita functus est. Quibus paria recinit
Occidentalis Ecclesia eadem die. Unum denique
minime praetermittendum censeo: nimirum, ipsum
<nobr><sub></sub></nobr> cardinalem Baronium, ex tot mox laudatis sententiis
eam veriorem judicasse qua affirmatur Flavianum
perrexisse in exsilium: immo contusum verberibus
per milites, catenis vinctum fuisse perductum,
illicque victricem animam auctam corona martyrii,
triumphali pompa decoram, ad Deum migrasse. Sed
in maximo honore Romanam Ecclesiam Flaviani virtutes
habuisse, hujusque gloriosa pro fidei catholicae
defensione certamina, produnt picturae illae musivo
expressae in nobilissimo S. Crucis oratorio, quod ad
dexteram baptisterii Constantini Hilarus S. Leonis
legatus, et deinde istius in pontificali Romana sede
successor, construxit. Quod integrum oratorium,
etsi solo aequatum sub Sixto ob bella ingruentia in
Italia, tamen ipsius memoria (ait Baronius) saltem
in chartis restituta fuit <small>[Note: <nobr><sub></sub></nobr> Theodoretus faustis vocibus et egregiis praeconiis
sancti Flaviani victorias celebravit in epistola
ad eumdem scripta, quam integre retulit Baronius,
tom. superius laudato. Consule etiam ejusdem Rom.
Martyrologium, ad diem 18 Februarii.]</small>.</p>
<p>3. Constantinopolitana interim Ecclesia sancto suo
privata pastore, moerore et tristitia afflictabatur. Et
eo magis, cum in defuncti locum Anatolium vidit
<nobr><sub></sub></nobr> subrogatum. Is namque cum jam pridem Dioscori
Alexandrini apocrisarius fuisset, et imperatorum
patrocinio tueretur, etiam in ecclesiasticis rebus
administrandis, animum in Eutychetem hujusque
factionem nimis propensum habere posse merito
S. Leo arbitrabatur. Sed Anatolium post adeptam
Constantinopolitanam sedem minime Dioscoro
adhaesisse, pluribus argumentis demonstrari potest.
Primo videlicet, quia certior factus Dioscorus
omnia latrocinalis synodi Acta solemniter S. Leonem
<strong>433</strong> cum Romano concilio abolita et irrita declarasse,
ipse irarum impotens, Alexandriam reversus,
habuit episcoporum conventum, in quo excommunicationis
sententiam protulit in summum pontificem,
idque scelus perpetravit, quod nullus perditorum
hominum cogitasset. Ad quod gravissimum facinus
dumtaxat decem episcopos lacrymantes et invitos
potuit inducere. Qua occasione, pro ejus partibus
minime Anatolium stetisse, certissimum est. Secundo
Anatolius ipse, quasi praesentiens suam in Constantinopolitanum
<nobr><sub></sub></nobr> episcopum electionem minus gratam
et acceptam, quinimmo maximopere multis de causis
suspectam summo pontifici Leoni esse futuram, qui
gravioribus motivis ex Nicaenis canonibus desumptis
adductus detrectasset eum tamquam legitime electum
habere, et cum ipso communicare, suis et imperialibus
litteris, forte labente mense Maio scriptis, se
in apostolicae sedis communionem in posterum habendum
humillime petiit. Anatolii enim epistolam
temporum injuria aut deperditam esse, aut adhuc in
secretioribus archiviis asservari probabile est. Illius
<nobr><sub></sub></nobr> dumtaxat superest fragmentum, Graece et Latine in
Quesnelli editione, quod (ait) ex Regio ms. cod.
extractum, quodque lumen aliquod nobis exhibet pro
historia quam describimus. Ex eo igitur intelligimus
quod, vita functo Flaviano, Theodosius imperator
curam suscepit ut Constantinopolitanus clerus inquireret
qui eam Ecclesiam posset regere. <em>Ac primo</em>
(ait) <em>quidem demandavit religiosissimo ejusdem urbis
clero ut ad gubernationem aptiores decernerent cum
probatione, sibi electionem omnium praecipui reservans.</em>
Verumtamen imperatoris mandatum non facile pravos
ambitus quorumdam motus potuit cohibere. <em>Nam
inter electores immoderata dissensione exorta, cunctisque
hinc erga multos in varia studia scissis, iterum
imperator jubet conquiri clericos in regia urbe, etiam
ex aliis civitatibus, ob quaedam (ita ut fit) negotia degentes,
quo inter illos praestantior absque ullo affectu
in episcopalem dignitatem promoveretur.</em> Quibus verbis
indicatum est Anatolium se purgare voluisse ab ambitus
nota, qua juste postulari poterat ob summam
<nobr><sub></sub></nobr> cum Dioscoro antecedenter habitam conjunctionem.
Tandem ait se omnium suffragiis fuisse in episcopum
primatem electum, <em>non propter justitiam</em> (ait) <em>meam,
sed ut Christus Jesus in me ostenderet omnem patientiam
suam, juxta Apostolum.</em> Electionem autem ordinatio
excepit. Nam episcoporum Constantinopoli
versantium synodus <em>ad me ordinandum</em> (subjicit) <em>sine
mora procederent.</em> Haec dumtaxat de Anatolii electione
et ordinatione ex laudato epistolae fragmento indicata
sunt. Quare maxime dolendum est quod caetera
desiderentur, ex quibus intelligeremus Anatolium
non tantum postulasse a S. Leone consuetam
communionem, sed ut praesertim ratam haberet et
confirmare dignaretur suam in Constantinopolitanum
episcopum electionem, de qua re varia ipsi in antecedentibus
annotavimus, loquentes de Eutychetis
appellatione, atque iterum explicabimus de Anatolii
epistola post Chalcedonense concilium ad eumdem
S. Leonem scripta disserentes. Adhuc tamen magis
<nobr><sub></sub></nobr> dolendum est quod Theodosii epistola in Anatolii
gratiam ad eumdem summum pontificem scripta
prorsus interciderit. Cujus sensa dumtaxat colligere
aliqua ratione possumus ex ejusdem S. P. ad ipsum
imperatorem rescripto. Ad quod animadvertens Baronius
ait: Etsi infelix ab Eutychete atque Dioscoro
deceptus, et in transversum actus, ratam habuit Flaviani
damnationem, haud tamen eo impietatis profundo
demersus est, ut auctoritatem R. Ecclesiae
contemnendam prorsus existimarit: immo eamdem
sedem omnium caput intelligens, non prius Anatolium
a Dioscoro in locum Flaviani suffectum recipiendum
putavit, quam ab ipsius R. P. probaretur
assensu, deque his litteras daret ad S. Leonem, exploraturus
ejus voluntatem, et auxilium imploraturus.
Addit id exacte probari ex S. P. epistola, de
qua mox dicturi sumus. Gravis tamen quaestio excitabitur,
si hanc S. pontificis epistolam cum praecedentis
Anatolii epistolae fragmento conferamus. <strong>434</strong>
Nondum enim Anatolium fuisse sacra episcopali ordinatione
<nobr><sub></sub></nobr> initiatum, non obscure indicare videntur S.
pontificis verba, <em>qui suum consensum ad ordinationem
illius suspendit, et fidei professionem exigit;</em> quemadmodum
etiam legimus in primo capite synopsis hujus
epistolae. Sed clarius id etiam eruimus ex ipsis Leoninis
verbis: <em>Sed ne</em> (ait) <em>in praejudicium catholicae
defensionis viderer egisse, de ordinatione ejus qui Constantinopolitanae
coepit Ecclesiae praesidere nihil interim
in alterutram partem temere scribendum putavi, non
dilectionem negans, sed manifestationem catholicae veritatis
exspectans</em> <small>[Note: <nobr><sub></sub></nobr> Nescio qua ductus ratione Quesnellus vocem
illam <em>temere</em> e Leonino textu expunxerit. Illam non
tantum exhibent aliorum editi, sed omnes Vat. codd.
quibus et Grimaneum tantopere ab ipso Quesnello
laudatum respondere ipsi ex ms. exemplari ad nos
<nobr><sub></sub></nobr> transmisso cognovimus. Esse autem necessariam ad
indicandam S. P. circumspectam agendi rationem,
reliqua illius loci verba patefaciunt.]</small>. Quae sane verba etiam absque
<nobr><sub></sub></nobr> violenta interpretatione explicari possent Anatolium
nondum fuisse ordinatum, sed electum episcopum
tantummodo fuisse; et tum Romani pontificis consensum
exspectasse, ut sacrae ordinationis donum
obtineret. Sed isthaec explicatio minime cohaeret
Anatolii verbis, quibus fassus est episcoporum synodum
Constantinopoli versantium sine mora ad
eum ordinandum processisse. Quare, ad utriusque
epistolae sensa concilianda, alterutrum esse affirmandum
arbitror: nimirum, imperatorem ad S. Leonem
scripsisse statim post Anatolii in episcopum electionem,
et antequam ab episcopis ordinaretur; sibique
fidenter fuisse blanditum, haudquaquam hujus ordinationem
R. P. fore reprobaturum, et idcirco eodem
spiritu quo motus fuerat ad procurandam Anatolii
electionem paulo post egisse ut synodus eum ordinaret.
Ex qua animadversione illud alterum necessario
consequitur, videlicet fragmentum illud epistolae
Anatolii extra suam sedem in Quesnelliana editione
<nobr><sub></sub></nobr> esse collocatum, et propterea post Theodosii epistolam
debuisse locum obtinere.</p>
<p>4. Quidquid vero de praesenti valde ambigua quaestione
dici possit, haud ad nostrum arbitror pertinere
institutum. Potissimum cum apostolicae sedis jura
integre salva custodita manserint ex Leonis agendi
oeconomia, qui suspensus haesit in assensu dando
Anatolii ordinationi, quoadusque certa atque solemnia
testimonia non obtinuisset, cum de novi episcopi
probitate et fidei sinceritate, tum etiam de
iis cum quibus communionem habebat. Reverenter
igitur agens cum imperatore, simul pontificiae dignitatis
majestatem auctoritatemque tenens et exercens,
petit ut imperator ipse aegre non ferat ipsius
animi suspensionem, dicendo: <em>Quod aequanimiter
ferat obsecro vestra clementia; ut cum talem se erga
fidem catholicam qualem cupimus approbarit, de sinceritate
ipsius copiosius et securius gaudeamus.</em> Quare
ad abjiciendam quamcumque sinistram suspicionem,
occasionem totius difficultatis quaerit amovere, non
<nobr><sub></sub></nobr> ardua exigendo, sed eum invitat ad id quod nullus
catholicorum potest refutare. Videlicet, petit ut Anatolius
in suam mentem revocet Graecorum et Latinorum
PP. de incarnationis mysterio doctrinam, ex
qua Nestoriana haeresis fuit jam condemnata; relegat
simul quae a Cyrillo Alexandrino episcopo praedicata
fuere in Nicaenae fidei expositione, <em>quamque ab eo
missam apostolicae sedis scrinia susceperunt. Ephesinae</em>
(ait) <em>etiam synodi gesta recenseat, quibus contra Nestorii
impietatem a sanctae memoriae Cyrillo inserta et
allegata sunt de incarnatione Domini catholicorum testimonia
sacerdotum</em> <small>[Note: <nobr><sub></sub></nobr> Leonis epistola 53 ad Theodosium, cap. 1,
apud Quesnellum, pag. 272 prioris tom.]</small>. His addit ut non sperneret
<em>etiam recensere meam epistolam</em> (intellige 24 ad Flavianum)
<em>quam pietati Patrum per omnia concordare reperiet.
Cumque a se hoc quod eidem profuturum sit expeti
desiderarique cognoverit, catholicorum sententiis toto
corde consentiat; ita ut</em> <strong>435</strong> <em>sinceram communis fidei
professionem absolutissima subscriptione coram omni
clero et universa plebe declaret, apostolicae sedi et universis
</em><nobr><sub></sub></nobr> <em>sacerdotibus atque Ecclesiis publicandam.</em></p>
<p>5. Quia vero haec omnia subdole dumtaxat atque
apparenter ab Anatolio, cujus fides merito apostolicae
sedi suspecta erat, potuissent praestari, quin Rom.
pontifex ob locorum summam distantiam gestorum
veritatem certo cognosceret, omnem curam adhibuit
ne falleretur, suggerendo imperatori, videlicet, cum
Anatolio agere ut quamprimum (ait) <em>ad nos Constantinopolitani
episcopi, qualia debent probati et catholici
sacerdotis, scripta perveniant, aperte scilicet atque lucide
protestantia quod si quis de incarnatione Verbi
Dei aliud aliquid credat, aut asserat, quam catholicorum
omnium et mea professio protestatur, hunc a sua
</em><nobr><sub></sub></nobr> <em>communione secernat, ut ei fraternam in Christo charitatem
merito possimus impendere</em> <small>[Note: <nobr><sub></sub></nobr> Leonis epistola 53 ad Theodosium, cap. 1, apud
Quesnellum, pag. 272 prioris tomi.]</small>. Haec S. Leo ab
Anatolio exigit, quibus plane illud addidit, ut in Dioscorum,
Eutychetem et omnes ejus sectarios pronuntiaret
anathema <small>[Note: <nobr><sub></sub></nobr> Baronius, tom. VI, pag. 115.]</small>. Quae quidem Anatolii Constantinopolitani
antistitis fides ita exploranda erat, ut
omnis ambigua aut contraria suspicio a pontificio
animo removeretur. Idcirco, nulla mora interposita,
quatuor probatae vitae e latere legatos Constantinopolim
mittere decrevit, qui ejusdem professionem exciperent,
pontificiis instructionibus omnino consonam,
ut exinde dignosceretur num novus episcopus
apostolicae sedis communione dignus esset habendus.
De hac quippe solemni legatione eumdem Theodosium
imperatorem in eadem epistola hisce verbis admonuit:
<em>Ut autem salubribus curis velocior pleniorque,
auxiliante Domino, per vestrae clementiae fidem praestetur
effectus, ad pietatem vestram fratres et coepiscopos
meos Abundium, et Asterium, sed et Basilium, et
</em><nobr><sub></sub></nobr> <em>Senatorem presbyteros, quorum mihi devotio est probata,
direxi, per quod quae nostrae forma sit fidei, manifestatis
instructionibus quas misimus, possitis dignanter
agnoscere. Ut si Constantinopolitanus antistes in
eamdem confessionem toto corde consentit, securi (ut
dignum est) de Ecclesiae pace laetemur, neque aliquid
residere videatur ambiguum, ut de superfluis forsitan
suspicionibus laboremus.</em> Non ergo quamcumque fidei
professionem ab Anatolio exigebat, sed eam quae
adamussim responderet legatorum instructionibus, et
formulae a se ipso conscriptae, et novo episcopo propositae;
qui deinde etiam sub jurejurando se obstringere
debebat solemniter coram universo clero et Constantinopolitana
plebe ad eam perpetuo servandam et
profitendam. Qualia ergo fuerint summi pontificis
jura in Orientalium Ecclesiis, non est opus hic recenseamus,
cum ex ejusmodi agendi ratione summam et
maximam auctoritatem indicante plenissime omnibus
innotescant.</p>
<p>6. Horum tamen legatorum missionem ad alium
<nobr><sub></sub></nobr> etiam scopum Leonem direxisse, sequentia illius epistolae
patefaciunt: <em>Sin vero aliqui a puritate nostrae
fidei atque a Patrum auctoritate dissentiunt, concilium
universale intra Italiam, sicut synodus quae ob hanc
causam Romae convenerat mecum petit, clementia vestra
concedat, ut in unum convenientibus omnibus his qui
aut ignorantia aut timore prolapsi sunt, correctionis
remediis consulatur.</em> Qui sane ad hocce dictum animadvertere
non recuset, apprime intelliget nulla alia
de causa Leonem ad praescribendam generalem synodum
adductum fuisse, nisi ut, convenientibus in
unum omnibus prolapsis, correctionis remedia sacerdotali
auctoritate iisdem praeberentur. Non ergo synodum
generalem fieri Flaviani appellatio postulabat;
non ipsius a rebus ecclesiasticis expulsio, ut ait Galla
Placidia <small>[Note: <nobr><sub></sub></nobr> Gallae Placidiae epistola ad Pulcheriam Augustam
exstat tom. IV Concil. generalium Labbei.]</small>. Nec enim ab hisce causis Romani pontificis
animus ad eam postulandam <strong>436</strong> moveri potuisset,
cum Flavianus eo temporis intervallo hominem
jam exuisset, et in Constantinopolitanum thronum
<nobr><sub></sub></nobr> novus episcopus esset suffectus. Quare nova
argumenta colligimus ad roborandas praecedentes
Exercitationes, superioribus in capitibus conscriptas.
Praecedenti epistolae, aliam non absimilem idem
summus pontifex scripsit ad Pulcheriam Augustam,
in cujus synopsi totius textus summa legitur. Ejusmodi
enim est: <em>Anatolii professionem fidei se exspectare;
legatos a se missos in Orientem; per concilium
generale removenda esse scandala.</em> Haec ergo epistola,
si cum praecedenti scripta ad Theodosium conferatur,
ambas verbis dumtaxat inter se differre notum erit;
et in fine ipsius Augustae clementiam pulsat, <em>ut, ipsa
annitente, jubeatur universale concilium sacerdotum
</em><nobr><sub></sub></nobr> <em>intra Italiam haberi, quo, remota arte fallendi, tandem
pateat quid altiore tractatu aut coerceri debeat aut
sanari</em> <small>[Note: <nobr><sub></sub></nobr> Vide quae scripsimus cap. 6, 8, 9 et 10, occasione
Eutychetis et Flaviani appellationum.]</small>.</p>
<p>7. Diligentius interim inquirendum esse arbitramur
cur. S. Leo summus pontifex suspensus haeserit in
assensu praebendo Anatolio jam ad episcopatum Constantinopolitanum
assumpto, distuleritque ad eum
scribere <em>non dilectionem negans, sed manifestationem</em>
catholicae veritatis exspectans. Hanc pontificii animi
suspensionem ex multis causis originem habuisse superius
indicavimus. Duas tamen inter caeteras idem
S. Leo expresse patefecit in alia epistola ad archimandritas
monasteriorum Constantinopolitanorum
scripta, quae apud Quesnellum 53 est. Alias vero 34.
In hac quippe epistola se laborare sollicitudine asseverat,
quae eum metuere compellit ne improbitas Eutychiana,
<em>quae in suis fuerat amputanda principiis, processu
temporis fieret pertinacior et latior.</em> Animi timor
augebatur ex Constantinopolitani novi episcopi et
eorum qui illum consecraverant agendi ratione: <em>Qui
</em><nobr><sub></sub></nobr> <em>praeter id, ait, quod ad ordinationem novi antistitis pertinebat,
nihil nobis de compressis vel abdicatis erroribus
indicarunt, quasi in illa Ecclesia nullum scandalum,
nulla exstitisset offensio, aut non hinc praecipue fuerit
ordinati meritum demonstrandum, si aliena a se quae
catholicorum sensibus sunt adversa docuisset.</em> Admonitus
ergo dumtaxat fuerat S. Leo de Anatolii ordinatione,
quin imperator, vel episcopi qui ad Anatolium
ordinandum convenerant, apostolicae sedi sinceram
fecissent relationem de Constantinopolitanae Ecclesiae
statu, et sincerum dedissent testimonium de fide,
meritis qualitatibusque novi antistitis electi, qui non
solum cum Romano pontifice communicare intendebat,
sed ulterius petebat ut ipsius electio et ordinatio
in episcopum tamquam canonica haberetur. <em>Quare
ne, quod,</em> ait S. P., <em>inter longinquas regiones accidere
solet, in nimias dilationes tenderet veritatis examen,
atque nequidquam temere ageret,</em> neve aliquod ratum
haberet quod fidei causae et Romanae sedis juribus
<nobr><sub></sub></nobr> obesset, solemnem illam legationem decrevit, probatissimis
illis quatuor viris data <em>sufficienti paternarum
auctoritatum instructione. Quos</em> (subjicit) <em>in omnibus,
fratres charissimi, diligentia ac sollicitudine vestra cupimus
adjuvari.</em> Confisus tandem in fide, doctrina
laudatorum archimandritarum, quos noverat maxime
diligere veritatem, eos ad labores pro fidei causa impendendos
hisce honorabilibus verbis hortatur, catholicae
fidei sacramentum et Romanae sedis auctoritatem
commendando: <em>Et ideo vos, qui justificamini
per fidem quia catholicam diligitis veritatem, et de singulari
sacramento salutis humanae per Spiritum sanctum
estis edocti, collaborate nobiscum, et quanta potestis
devotione satagite, ut, falsitate destructa, et fidei soliditate
defensa, secura per totum mundum Dei pace potiamur.</em></p>
<p>8. Leoni tamen vehementer fidei catholicae firmitatem
et Orientalium Ecclesiarum tranquillitatem
optanti nondum omnes praecautiones, <strong>437</strong>
et necessaria media adhibuisse videbatur, si praeter
<nobr><sub></sub></nobr> epistolas ad Theodosium, Pulcheriam et archimandritas
Constantinopolitanos scriptas, adhuc usque
ad felicem hujus causae exitum non laborasset. Quare,
Constantinopolim versus sollicite itinerantibus jam
quatuor legatis a se missis, ipse S. pontifex alias et
alias epistolas scripsit. Alteram nimirum ad Martinum
presbyterum, et reliquas ejusdem collegas, ut ex
ipsius contextu ad marginem Quesnellus ipse merito
annotavit, quos laudat propter mala ab ipsis in veritatis
<nobr><sub></sub></nobr> defensionem perpessa, cujus veritatis unitatem
locorum spatia non scindunt. Atque tandem protestatur
suos legatos misisse <em>ad roborandam fortitudinem
sanctarum mentium,</em> quorum pio operi ut curam atque
consilium adjungant hortatur <small>[Note: <nobr><sub></sub></nobr> Epistola haec, apud Quesnellum 55, alias 36,
scripta fuit idibus Septembris anno 450, quando jam
Abundius Comensis et Asterius episcopi cum aliis duobus
pontificiis legatis ad Constantinopolim iter direxerant.
In Grimaneo cod. ejusmodi epistola variis falsis
<nobr><sub></sub></nobr> lectionibus referta est, ut convenientius alibi videbimus.]</small>. Aliam pariter non
multo post scripsit ad duos <em>presbyteros Faustum et
Martinum.</em> An vero Martinus, cui nova haec epistola
inscribitur, idem sit cum Martino cui praecedens data
est, non judicabo <small>[Note: <nobr><sub></sub></nobr> Minime praetermittendum censeo aliqua manuss.
exemplaria et edit. pro <em>Martino Martianum</em> exhibere.]</small>. Valde probabile tamen est
unum et eumdem fuisse hujus nominis presbyterum.
Hos ergo presbyteros summus pontifex suorum laborum
quos pro cura universalis Ecclesiae impendebat
consortes habere volebat. Et sibi persuadens jam a
legatis tum Constantinopolim commorantibus plenissimam
omnium agendarum rerum instructionem habuisse:
<em>Adhuc nunc</em> (ait) <em>per filium nostrum Maximinum
comitem continuatim vos colloquiis cohortamur,
ut quia propitio Domino multum catholicorum est aucta
libertas, sumatis constantiam spiritualem contra Antichristi
praecursores.</em> Hisce verbis postremis impetere
<nobr><sub></sub></nobr> et exagitare voluisse Nestorium et Eutychetem, ipse
S. P. immediate post in subsequenti capite explicavit.
Quemadmodum ergo aucta esset catholicorum
libertas, ex qua laudatos presbyteros sumere oportebat
constantiam spiritualem contra Antichristi praecursores,
S. Leo non indicavit. Propterea ex aliis
monumentis id exquirere nobis opus fuit, ut lectoribus
id patefaceremus, quod Quesnellus annotare
prorsus praetermisit. Duplici ergo titulo catholicorum
libertatem auctam fuisse intelligimus. Primus fuit
quod, perdurante in Oriente gravissimo schismate
quo <em>Aegyptii, Thraces, Palaestini episcopi Dioscorum
sequebantur, Orientales, Pontici, Asiani, partes Flaviani
et catholicorum tenebant,</em> ut ait Liberatus diaconus
in Breviario, c. 12, nec schisma illud post Flaviani
necem imperator vidisset abolitum, nisi secum
ad mala quae Orientalium Ecclesiis obvenerant serio
recogitare coepisset. Qui cum jam pridem optimis
institutionibus a Pulcheria imbutus fuisset, deinde,
<nobr><sub></sub></nobr> moribus, in Ecclesiae perniciem, depravatus a Chrysaphio
eunucho et Eudocia conjuge, occasionem dederat
tot tantisque malis in Oriente gliscentibus, ob
favorem atque praesidium haereticis, schismaticis atque
praedonibus usque ad illud tempus praestitum.
Verumtamen divino illustratus lumine, se spadonis
astutia et Eudociae conjugis artibus deceptum comperit.
De admissi ergo sceleris expiatione in posterum
novis sanctissimae Pulcheriae insinuationibus facienda
deliberavit. Quare cum S. Flaviani necem
reparare non posset, in Chrysaphium omnem suum
effudit furorem. Itaque primum illum dignitate, mox
etiam substantia omni exspoliatum in insulam quamdam
relegavit, ut Nicephorus tradit, qui eumdem
inter navigandum haustum fluctibus narrat. Sed de
eo quoque verba faciens Cedrenus, a Jordane interfectum
fuisse asseverat; cui Marcellinus comes suffragari
ex parte videtur, qui ait: Pulcheria autem
injustissimum istum eunuchum Chrysaphium Jordani
tradidit Joannis filio quem ille dolo necaverat, atque
<nobr><sub></sub></nobr> Jordanes vicem rependit <small>[Note: <nobr><sub></sub></nobr> Nicephorus, lib. XIV, c. 49; Cedrenus, pag.
334; Baronius, tom. VI, pag. mihi 117.]</small>. Alia quoque poenitentiae
<strong>438</strong> argumenta idem Theodosius jam exhibuerat,
Eudociam conjugem tamquam alteram omnium Orientis
malorum originem acri objurgatione exagitavit,
et ad poenitentiam agendam Hierosolymam misit, atque
alia multa praestitit, quae a Nicephoro describuntur,
quamvis revera <small>[Note: <nobr><sub></sub></nobr> Baronius, tom. VI, pag. mihi 117.]</small> Baronius merito lectores admoneat
Nicephorum allucinationem esse passum, cum
scripsit Theodosium jussisse ut Flaviani sacrum corpus
<nobr><sub></sub></nobr> in Constantinopolitanam urbem solemni pompa transferretur.
Hanc enim translationem decreto Marciani
contigisse, exploratum est.</p>
<p>9. Ut autem res contigerint, in praesens inquirere
opus non est. Quare cum non aliud interim nobis
occurrat quod ad Leonis pontificiam agendi rationem
pertineat, idcirco ab hac Exercitatione manum removemus.
Unica dumtaxat superest brevissima epistola
ad Faustum presbyterum scripta, in qua S. Leo istius
fidem laudat, et ad sollicitudinem hortatur. Sed an
haec praecedentibus socianda sit, nec ipsius textu, in
quo nulla mentio facta est de rebus Constantinopoli
per legatos agendis, indicatum est; neque ex consulari
nota, quae desideratur, colligi potest. De Constantinopolitana
ergo synodo, in qua solemnis ab Anatolio fidei
professio emissa fuit, ac de reliquis a sancto Leone
Magno gestis ante Chalcedonense concilium, verba
facere nos in hoc sequenti capite reservamus.</p>
<br> <h4><center>CAPUT XII.
<em>Theodosius Augustus poenitentiam agens moritur. Pulcheriae
Augustae studio et S. C. Marcianus imperator
renuntiatur. Is statim Eutychianos poenas solvere
jubet. Scribit ad S. Leonem de nova habenda generali
synodo. Abundium caeterosque Leonis legatos
honorifice suscipit. Constantinopolitanum celebratur
concilium in causa Anatolii atque lapsorum. Iterum
Marcianus et Pulcheria a S. Leone generale fieri
concilium petunt. Theodoreti, Ibae et Aquilini episcoporum
litterae ad Abundium R. P. legatum.</em> </center></h4><nobr><sub></sub></nobr> 
<p>1. Catholicorum libertas Theodosii imperatoris poenitentia
aucta, majora adhuc incrementa obtinuit,
cum, mortuo Chrysaphio, et Eudocia ab imperiali
aula procul amandata, sanctissima Pulcheria, quam
imperator prae caeteris sororibus adamaverat et Augustam
appellaverat, sensim potuit in fratris animum
eas sincerae pietatis institutiones excitare, quibus
eum imbiberat a pueritia, quando videlicet piissima
<nobr><sub></sub></nobr> soror fratris natu major eum fere ab infantia usque
ad vigesimum saltem suae aetatis annum educaverat.
Itaque Theodosius majora adhuc poenitentiae signa
daturus insignem Dei genitrici aedem sacram construxit,
et cum ejus obitus appropinquaret, Ephesum
venit sanctum Joannem evangelistam veneraturus,
templumque ingressus, orationi sese dedit, in qua
etiam quis ei in imperio Romano successurus esset edoceri
se a Deo petiit. Quod ubi per visionem Deus ei
ostendit, Constantinopolim rediit. Paulo post ipsius
mors subsecuta est. Nam exercitum adversus Attilam
ducens, Urbe egressus est, inter equitandum equo
delapsus, spinae vertebram luxavit. Quapropter lectica
in palatium relatus est, et ubi moriturum se sensit, secreto
vocata ad se sorore Pulcheria, de Marciano tribunitio
successore in imperio habendo locutus est,
Deo gratum placitumque esse dicens, ut ille post se ditionem
<strong>439</strong> Romanam ministraret. Haec fere in
terminis ex Nicephoro <small>[Note: <nobr><sub></sub></nobr> Socrates, l. VII, c. 22; Sozom., IX, cap. 1; Nicephorus,
l. XIV, 17.]</small> descripsit Baronius, qui
animadvertit Theodosianae mortis causam, aliter describi
<nobr><sub></sub></nobr> a Theodoro in Collectaneis; qui ait: Theodosius
junior ad venationem egressus, et in fluvium
Album abreptus sequenti nocte mortuus est, et in
sepulcro Arcadii patris ipsius sepultus est. Et Eudocia
imperatrix Hierosolymam profecta non est amplius
reversa. Inter caetera quae ad nostrarum Exercitationum
scopum spectant, minime hujus mortis
tempus attendendum esse arbitramur, ut inde intelligamus
an Constantinopolitana synodus S. Leonis
jussu in Anatolii causa celebrata contigerit adhuc
superstite Theodosio, vel cum imperii habenas Marcianus
acceperat. Baronius Theodosium obiisse
<nobr><sub></sub></nobr> quarto kal. Augusti anni 450, suae aetatis unde quinquagesimo,
asseverat. Et paulo post, sanctae Pulcheriae
voluntate, ex senatus-consulto delatum est imperium
Marciano. Cujus sanctae feminae consilium
maxime scriptores laudarunt, quod conjugii titulo
virum evehere voluerit in imperium aetate maturum,
consilio gravem, continentia probatum, atque militari
virtute undique spectatum; ut nimirum hac electione,
et industria, facilius imperii et religionis rebus
prospiceretur. Et quidem Marcianus vix imperiali
purpura indutus, omnia erga religionem argumenta
pietatis exhibuit. Legem imprimis tulit contra Eutychianos,
qua eos iisdem poenis esse puniendos decrevit
quae superioribus legibus adversus haereticos
constitutae sunt. Jubemus (ait) teneri, et extra ipsum
solum Romani imperii repelli, sicut de Manichaeis
praecedentium legum statuta sanxerunt. Dat. kal.
August., Valent. VII et Avieno conss. Deinde ad
Romanum pontificem oculos convertens, hujus nutu
omnia facere animo statuens ad sanctum Leonem
<nobr><sub></sub></nobr> litteras dedit, de sua in imperatorem electione illum
admonet, atque tandem pro omni impio errore abolendo
et Christianis rebus summa pace componendis,
ipso Leone auctore, synodi celebrandae annuere
quam libentissime protestatus est. Ait enim: <em>Ut omni
errore sublato per celebrandam synodum, te auctore,
maxima pax circa omnes episcopos fidei catholicae fiat,
ab omni scelere pura et intemerata consistens</em> <small>[Note: <nobr><sub></sub></nobr> Haec Marciani epistola Graece et Latine exstat
tom. IV Concil. Labbei, eamque in suam etiam transtulit
editionem Paschasius Quesnellus tom. l, p. 176.]</small>. Hanc
epistolam scriptam fuisse hoc anno 450, ex nota
consulari innotescit. At Leoni redditam non fuisse
nisi anno sequenti, in quo Adelphius consulatum
agebat, certissimum est.</p>
<p>2. Hoc temporis intervallo Abundius et Asterius
aliique duo legati Constantinopolim in Anatolii causa
missi illuc pervenerunt, litterasque pontificias ad
Theodosium jam vita functum directas, Marciano
successori porrexerunt. Quibus acceptis, et perhonorifice
cum legatis agens, omnibus S. Leonis petitionibus
fieri satis praecipit, et incunctanter provincialis
<nobr><sub></sub></nobr> synodus Constantinopoli cogitur, in quo et
de Anatolii fide, et de recipiendis lapsis ad poenitentiam
venire volentibus pertractatur. Temporis injuria
istius synodi Acta deperdita esse cum multis aliis
monumentis ad ejusmodi causam spectantibus, graviter
dolendum est. Nihilominus tamen ex quodam
eorumdem fragmento <small>[Note: <nobr><sub></sub></nobr> Baronius, tom. VI, pag. mihi 119 et seq.]</small>, et ex epistolis Marciani
imperatoris, Pulcheriae Augustae, et ejusdem Constantinopolitani
episcopi Anatolii, quasi integram
gestarum rerum seriem eminentissimus Baronius
descripsit, circa nonnulla alia deinde, quae in illa
Constantinopolitana synodo tractata fuere haerens
suspensus, quae tandem ex Chalcedonensis concilii
actionibus probabiliter colligi posse arbitratur. Non
itaque in his expendendis diutius immorari nobis
opus erit. Sed dumtaxat paucis indicabimus quidquid
factum fuerit <small>[Note: <nobr><sub></sub></nobr> Fragmentum illud Actorum laudatae synodi exstat
tom. IV Conciliorum, cum notis Severini Binii,
pag. mihi 751.]</small>. Marcianus ergo, legatorum postulationibus
<strong>440</strong> auditis, sua pragmatica sanctione
jussit ut quotquot ex episcopis qui, pro catholica fide
decertantes, Flaviani partibus in latrocinio Ephesino
<nobr><sub></sub></nobr> adhaeserunt ab exsilio revocarentur, statim libere ad
proprias sedes remearent. Deinde, Romani pontificis
jussionibus maxime obtemperare cupiens, legatis
liberam fecit facultatem convocandi ex vicinis locis
episcopos etiam lapsos, ut in catholicae Ecclesiae
communionem, servatis pontificiis instructionibus
admitterent. Quare, convocata illa Constantinopolitana
synodo: <em>Anatolius episcopus Constantinopolitanus
novae Romae, accepta S. Leonis papae epistola</em> <small>[Note: <nobr><sub></sub></nobr> Epist. olim 10, in Quesnelli edit. 24.]</small>
de confirmatione catholicae fidei contra vesaniam
haereticorum, eam recitavit ante omnium conspectum,
quam pariter eidem praesentaverat coram omnibus
<nobr><sub></sub></nobr> beatus Abundius. Anatolius ergo episcopus plena
devotione huic S. Leonis epistolae <em>continenti catholicae
fidei veritatem, concordantibus etiam testimoniis PP.
ab eadem apostolica sede decretorum, subscripsit, anathema
dicens Eutycheti et Nestorio, et ipsorum dogmati
cum sectatoribus eorum. Idipsum fecere omnes
qui aderant episcopi, presbyteri, archimandritae, atque
diaconi.</em> Maxima quidem laetitia efferebantur corda
non tantum Augustorum principum, sed etiam sancti
Abundii, Asterii episcoporum, Basilii et Senatoris
presbyterorum. Hi namque dixerunt: <em>Omnipotenti
Deo gratias, quoniam reverendorum episcoporum, presbyterorum,
archimandritarum, et totius cleri professiones
cognovimus fidem rectam et a Patribus traditam
profiteri. Sic eorumdem subscriptio gestis praesentibus
inserta declarat.</em> Addunt praeterea ipsi legati se missos
Roma a Leone <em>ad insinuandam</em> cunctis fidem catholicam.
Idcirco et ipsi anathema dicere Eutycheti,
vel omni qui ejus perfidiam sequuntur, et dicunt in
<em>Christo Domino ante incarnationem duas fuisse naturas,
</em><nobr><sub></sub></nobr> <em>et post incarnationem unam tantum naturam.</em> Absentibus
mandatum est ut per eos legatos idem exsequantur.
Legati deinde apostolicae sedis ad singulos
metropolitanos Orientis miserum celebrem S. Leonis
epistolam ad Flavianum datam, eo fine, ut omnes eidem
subscriberent; quemadmodum colligitur ex Act.
4 Chalcedonensis concilii. Tandem in hac synodo
statutum fuit ut episcopi in latrocinio Ephesino
lapsi redire volentes ad Ecclesiae communionem, iisdem
suae dumtaxat, non totius Ecclesiae, communio
concederetur, et cautum fuit ne Dioscori Alexandrini,
Juvenalis Hierosolymitani, et Eustathii Berytensis
nomina ad altare recitarentur, eo quod tamquam
impoenitentes et schismaticorum antesignani habiti
sunt. Hic autem animadvertendum esse censuimus
in errorem lapsum esse Harduinum, qui in notis ad
hoc concilium male suspicatus est tunc anathema
dictum fuisse Photio Tyrio, cum scripserit: <em>Eadem
haec fortasse synodus episcoporum in qua ab Anatolio
</em><nobr><sub></sub></nobr> <em>C. P. Photius Tyri episcopus excommunicatus est, uti
refertur in concilio Chalcedonensi actione</em> 4. At quis
umquam credere potest causam tantopere Nicaenis
canonibus repugnantem, Photii religioni atque innocentiae
injuriosam, pertractari potuisse in synodo
coacta a sanctissimis viris, Rom. pontificis legatis,
contra apostolicae sedis mandata? Igitur Photii Tyri
excommunicatio, hujusque metropolitici juris violatio
ab Eustathio Berytensi intentata, et pragmatico
Theodosii typo roborata, non ad hanc, sed ad aliam
praecedentis anni synodum, in qua Anatolius ad C. P.
thronum evectus est, omnino referri debet. Nos enim
hac de re integram conscripsimus dissertationem sub
auspiciis SS. domini nostri Benedicti XIV, quam in
conciliorum Academia recitavimus, hancque publici
juris faciemus in altero sequenti libro de Chalcedonensis
concilii actionibus disserentes <small>[Note: <nobr><sub></sub></nobr> Paschasio Quesnello aliter ratiocinanti tom. II,
dissertat. 1, de Vita et Rebus gestis S. Leonis M.,
pag. 154, haud assentiri possum, qui contendit, non
Abundii aliorumque R. P. legatorum auctoritate in
Anatolii causa concilium fuisse coactum, sed ab ipso
Anatolio consessum episcoporum in Urbe existentium
convocatum. Injuria carpit Baronium, quod jus illud
Romanis legatis adjudicaverit. Apage, inquam, a me
hanc erroneam opinionem, pontificiis juribus injuriosam,
et rerum veritati repugnantem! Quid enim?
Anatolius cujus electio et ordinatio facta ab haeretico
et schismatico Dioscoro, qui Antiocheni patriarchatus
auctoritatem sibi usurpaverat, cum sub judice
esset, et, ipsis legitimis judicibus delegatis praesentibus,
conventum, consessum, seu synodum convocasset?
Quis id sine contentionum studio affirmare
<nobr><sub></sub></nobr> poterit, potissimum cum momenta quae Quesnellus
in medium ex act. 4 Chalced. adducit non ad hanc
Abundii, sed ad praecedentem synodum anni 449 referenda
sint, ut ipsi in dissertatione nostra ad illam
Photii Tyri actionem, quam superius indicavimus,
evidentissime demonstrabimus. At etiam nostri adversarii
erroneum judicium refellitur ex Theodoreti
epistola ad Abundium Comensem. Is non Anatolii
auctoritati concilium et hujus gesta adjudicavit, sed
legatorum pontificiorum supremae potestati, ut ex
sequentibus innotescit.]</small>.</p>
<p><strong>441</strong> 3. Constantinopolitanae itaque Ecclesiae rebus
in pace compositis, Marcianus imperator interea serio
omnia Orientalium mala tollere et schismata abolere
<nobr><sub></sub></nobr> decrevit. Et primo jussit ut S. Flaviani corpus solemni
<nobr><sub></sub></nobr> apparatu et pompa in Constantinopolim deferretur,
illudque sepeliri in basilica Apostolorum, in
qua suorum episcoporum praedecessorum exuviae reconditae
erant. Deinde ad summum pontificem Leonem
novas litteras scripsit, in quibus, de Anatolii
fide testimonio facto, reverenter eum Orientem adire
invitat, et synodum celebrare, <em>ut suis et augustae conjugis
desideriis satisfaceret, et sacrae religioni quae sunt
utilia decerneret. Si vero</em> (subjicit) <em>hoc onerosum est,
ut ad has partes advenias, hoc ipsum nobis propriis litteris
sanctitas tua manifestet, quatenus in omnem Orientem,
et in ipsam Thraciam, et Illyricum, sacrae nostrae
litterae dirigantur, ubi nobis placuerit omnes sanctissimi
episcopi debeant convenire, et quae Christianorum religioni
atque catholicae fidei prosint, sicut sanctitas tua
secundum ecclesiasticas regulas definiverit sua dispositione
declarent.</em> Hactenus Marcianus in altera epistola
scripta ad S. Leonem <small>[Note: <nobr><sub></sub></nobr> Consule hac de re S. Leonis epist. ad Anatolium,
olim 40, apud Quesn. 60, cap. 3.]</small> cui non absimilis est
quam pariter ipsius conjux Pulcheria eadem scripsit
occasione, quas ad Rom. pontificem delatas fuisse
<nobr><sub></sub></nobr> rationabiliter arbitramur ab Anatolii clericis Romam
missis cum fidei professione, ut suo loco dicemus.</p>
<p>4. Interim multo gaudio Theodoretus exsultavit,
quod Marciani pragmatico, et pontificiorum legatorum
studio, ipse et alii qui contra Eutychetem decertaverant
ab exsilio revocarentur, ut possent <em>episcopatum
et Ecclesias proprias recipere.</em> Quare litteras
dare non distulit Abundio Romani pontificis legato.
Quibus primo testatur in Romana Occidentis Ecclesia
<em>veram et apostolicam fidem pia mente conservari,</em> atque
ob id gratias Deo Omnipotenti egisse fassus est, potissimum
<em>quod religio, quae in Oriente periclitabatur,
renovata est per sanctitatem vestram, et venit in lucem.</em>
Hanc Romanam fidem Noeticae arcae comparat, quatenus
Ecclesia Occidentalis reservata a diluvio Eutychianae
haeresis, <em>ut ex iis etiam Orientales sacrosanctae
Ecclesiae veram custodiant religionem, quam
vastare jam et devorare penitus sacrilega et nova haeresis
tentabat.</em> Addit plenam fidei veritatem didicisse
<nobr><sub></sub></nobr> <em>ex litteris sanctissimi ac religiosissimi archiepiscopi
domini Leonis,</em> quem appellat magnum advocatum et
propugnatorem veritatis. Quibus epistolis assensum
praebuisse affirmat, et iisdem subscripsisse una cum
Iba Edesseno, et Aquilino Bibli episcopis, <em>contra
quos imperatorum potestatem inventores novae haeresis
armarunt.</em> Tandem sequentibus verbis suam claudit
epistolam <small>[Note: <nobr><sub></sub></nobr> Epistola haec exstat apud Baronium, tom. VI,
pag. 125, et in collectione Operum Theodoreti facta
a doctissimo viro Garnerio societatis Jesu.]</small>: <em>Superest ut vos cum sanctissimis viris
auxilium sacrosanctae Ecclesiae feratis, auferatisque
impia bella quae impendebant. Prohibite itaque sacrilegam
sectam, quae contra pietatem</em> <strong>442</strong> <em>commota est,
et pristinam Ecclesiis reddite pacem, ut fructus apostolicorum
laborum accipiatis a Domino, qui eosdem fructus
redditurum se repromisit.</em> Alia quamplurima ipsius
Theodoreti erga apostolicam sedem subjectionis et
reverentiae argumenta hic subjicere possemus, quae
illius aevi Orientalium episcoporum doctrinam circa
ecclesiasticarum rerum moderationem evidentissime
patefaciunt; quaeque innuunt nonnisi haereticos atque
schismaticos ausos fuisse Romanis pontificibus ea
<nobr><sub></sub></nobr> suprema jura denegare, quae spectant vel ad fidei
<nobr><sub></sub></nobr> causas judicandas, vel ad appellationes ex omni mundi
parte excipiendas, vel ad synodos generales cogendas,
horumque judicia aut confirmanda, aut retractanda,
vel abolenda. Verumtamen ne a S. Leonis
gestis recensendis abscedere videar, illa in praesens
praetermittam. Cum multa dicenda deinde occurrant
in alia Exercitatione de ipsius episcopi Cyri ad apostolicam
sedem appellatione, quam Quesnellus oppugnare
et evertere nisus est.</p>
<br> <h4><center>CAPUT XIII.
<em>Orientalium res in melius mutatae, Eutychianis exitium
parant, catholicis praesidium, et magni pontificis
Leonis moerorem vertunt in gaudium. Hujus gaudii
testimonium exhibuit variis in epistolis ad Marcianum,
ad Pulcheriam, ad Anatolium, ad Julianum
Coensem scriptis. Istius patria inquiritur. Baronii,
Henrici Valesii et cl. Stephani Baluzii opiniones
annotantur. Omnem denique laborem S. pontifex
impendit pro generali synodo habenda.</em> </center></h4>
<p><nobr><sub></sub></nobr> 1. Saepe ac multum hoc mecum cogitavi, moerorisne
an laetitiae plus Leonis Magni animo attulerint
Orientalis Ecclesiae res, primum ob Eutychianam
haeresim hujusque fautores tantopere perturbatae, et
pene ad exitium perductae; et deinde plena tranquillitate
cum catholicae fidei triumpho et gloria, pontificio
labore atque studio, feliciter compositae, ut
virgo Ecclesia, sponsa unius viri Christi nullo prorsus
errore vitiari iniquorum fraudibus videretur.
Quaestionem tamen definire ausus non sum <small>[Note: <nobr><sub></sub></nobr> Leonis epist. olim 38, apud Quesnellum est 53.
Exstat tom. I Operum S. Leonis, pag. 276, et tom. IV
Concil.]</small>. Idcirco
ne meus labor in incertis inquisitionibus versetur,
dumtaxat nunc affirmabo multa laetitia Leonis
animum affectum fuisse, cum intellexit praeteritos
suos labores et luctus jam ecclesiasticae libertati et
divinarum rerum administrationi multum profuisse.
Istius pontificiae laetitiae argumenta nobis suppeditant
inter caeteras epistolae illae quas S. P. scripsit
ad Marcianum, ad Pulcheriam, et ad Anatolium C.
<nobr><sub></sub></nobr> P., jam accepta plenissima Constantinopolitani concilii
relatione, quam Romam Abundius aliique legati
miserunt. Propterea, consideratis maximis beneficiis
divina largitate Ecclesiae catholicae collatis, primo
sine ulla prolatione litteras dat Marciano ad significandam
sui animi voluptatem pro fidei integritate
securius ab inimicorum insidiis imperiali protectione
defensa; atque fatetur multas gratias eidem referre,
quas non verbis, sed ex beneficiis quae Ecclesiae contulerat
potuisset intelligere. Addit prolixiores tum
non potuisse epistolas scribere, cum ex Urbe clerici
quos Anatolius cum suae fidei professione miserat essent
discessuri. <em>Pleniora autem</em> (addit) <em>de omnibus
quae ad curam meam pro statu Ecclesiarum et concordia
Domini pertinent sacerdotum per legatos nostros
scripta direximus.</em> Novos autem Constantinopolim
misisse legatos, postremis iis verbis patefactum est.
<strong>443</strong> Verumtamen novae hujus delegationis causa cum
in hac epistola indicata non sit, ex aliis subsequentibus
necesse est eam exquiramus. Primo enim arbitrabar
<nobr><sub></sub></nobr> (cum scripta ibi indicata desiderentur) solemnem
decrevisse legationem ad Marcianum, huic gratulaturus
pro Romano adepto imperio, pro sibi et
Ecclesiae rebus majori patrocinio vindicando. At legatos
de quibus ibi mentionem facit ad alium scopum
fuisse directos, Leonis scripta ad imperatorem,
et epistolae eadem die ad Pulcheriam, ad Anatolium
et ad Julianum episcopum Coensem scriptae non
obscure declarant. Atque imprimis S. Leo eadem die
ad Pulcheriam scribens, hujus pietatem laudat, qua,
divinae misericordiae suffulta praesidio, labores sustinuit,
ut duae haereses, Nestoriana videlicet et Eutychiana,
nec laterent, nec sensim catholicorum
corda labefactarent. Id indicare voluisse iis vocibus:
<nobr><sub></sub></nobr> <em>Et qui sibi singulas partes geminae impietatis elegerant,
una catholicae fidei veritate procumberent certissimum
est.</em> Potissimum cum recensitis in antecedenti contextu
Pulcheriae studiis ad frangendam Nestorianorum
pertinaciam, immediate subjecit ipsi debitam
esse alteram triumphi coronam et palmam de perempto
Eutychetis errore. Quare eidem et imperatori,
in subsequenti epistolae capite. Ecclesiae nomine
gratulari pergit, pro fidei operibus et adjumentis quae
apostolicae sedis legatis praestiterat. Quibus videlicet
<em>sacerdotes catholicos quondam de Ecclesiis suis injusta
Dioscori sententia ejectos reduxistis, sive quod reliquias
sanctae memoriae Flaviani . . . . . ad ecclesiam cui bene
praefuit fecistis cum debito honore revocari.</em> Alia quoque
subdidit, quae vel ad episcopos lapsos, si fidei,
propria male facta retractantes, subscriberent, in
communionem recipiendos pertinebant; vel Dorylaei
Ecclesiam respiciebant, cujus legitimus pastor Eusebius
Romae pontificiae communionis consors tum
commorabatur, dum praefata Ecclesia ab intruso
<nobr><sub></sub></nobr> praedone vastabatur. Unde merito occasionem arripit
Dorylaei Ecclesiam imperiali protectione commendandi;
quemadmodum et Julianum Coensem episcopum,
et Constantinopolitanos clericos, qui Flaviano
fidelibus officiis jam adhaeserunt. Haec est summa
epistolae ad Pulcheriam Augustam, cui non absimilem
fuisse arbitramur eam quam per suos legatos ad
Marcianum misisse fassus est, cum perpetuo in rebus
agendis sibi Leonem respondisse compertum habeamus,
potissimum quando eadem die de uno eodemque
negotio ad Orientem litteras mittere coactus
fuit.</p>
<p>2. Aliquid peculiare potius attendendum occurrit
in duabus aliis subsequentibus epistolis, eadem pariter
die signatis, quarum unam ad Anatolium,
aliam vero ad Julianum Coensem direxit. Sed tota
litterarum diversitas non ex alio quam ex diversitate
munerum quibus in Ecclesia fungebantur orta
est. Postquam ergo Anatolio de fidei professione
<nobr><sub></sub></nobr> juxta regulas ab ipso praescriptas emissa et proprio
charactere signata gratulatus est, ait se ad Orientem
remittere tres legatos Constantinopolitanae Ecclesiae
clericos, qui laudata scripta detulerant, atque eorumdem
legatorum nominibus et gradibus explicatis:
<em>Ut ergo invicem dilectionis tuae animus nostris confirmaretur
alloquiis filios nostros Casterium</em> (sive Castorium)
<em>presbyterum, Patricium et Asclepiadem diaconos,
qui ad nos tua scripta detulerunt post venerabilem
diem festi paschalis remisimus.</em> Anatolio deinde tamquam
Constantinopolitanae Ecclesiae praesuli cavere
mandat ne in divinis rebus agendis quispiam ex
presbyteris vel episcopis audeat recitare ad sacrum
altare nomina <em>Dioscori, Juvenalis et Eustathii, quod
nostri</em> (intellige legati) <em>ibidem constituti faciendum
esse dixerint</em> <small>[Note: <nobr><sub></sub></nobr> Epistola olim 40, jam vero in Quesnelli editione
60, cap. 1 et 3.]</small>. Porro si Quesnellus ad haec verba
attendisset, haud scio an affirmare potuisset synodum
illam, seu episcoporum consessum, fuisse ab
Anatolio, non a pontificiis legatis, coactum, de qua
re videsis quae ipsi in superiori capite jam <strong>444</strong> annotavimus.
<nobr><sub></sub></nobr> Caetera tandem quae tertio illius epistolae
cap. scribit prorsus respondent iis quae ex epistola
ad Pulcheriam jam recensuimus.</p>
<p>3. Quod vero ad Julianum episcopum Coensem
spectat, nihil nobis dicendum occurrit, praeter id
quod ex iisdem epistolis colligi posse intelligimus.
Alias enim atque alias Nestorianae et Eutychianae
haeresis occasione litteras Julianum Romano pontifici
dedisse, omnibus perspectum est. Sed cum istius omnes
epistolae desiderentur, ut etiam Paschasius Quesnellus
in catalogo monumentorum ad S. Leonem
pertinentium descripsit, nonnisi conjecturis adducti
de iisdem verba facere possumus. Interim vero quid
Julianus, quave occasione ad S. Leonem, labente
<nobr><sub></sub></nobr> anno 450 vel ineunte 451, scripserit, nobis indicatum
est ex epistola olim 41, nunc apud Quesnellum
61, quam R. P. iis verbis orsus est: <em>Litteras fraternitatis
tuae per filios nostros Constantinopolitanos clericos,
nuntios tuae salutis, accepi, quibus te magnis tribulationibus
gravatum fuisse significas.</em> Multis enim de
causis ab Eutychiana factione Julianus episcopus
odio habebatur. Vicaria potestate enim apud Orientales
pro apostolica sede fungebatur. In Ephesino latrocinio
Dioscoro quantum potuit restitit, numquam a
legatorum pontificiorum nutibus abscedens, ut colligi
potest ex alia praecedenti S. Leonis epistola ad eumdem
scripta, idibus Octobris anni 449. Alia autem
causa ob quam Orientalibus haereticis atque schismaticis
fuit invisus, forte ex ipsius patria oriebatur.
Cum enim Italus esset, non lubenter ejus nomen
Orientales audiebant, aegre admodum ferentes quod
homo extraneae nationis super eos auctoritatem
exerceret; quique summa vigilantia operam dabat
ne ecclesiasticae regulae negligerentur, sedulo agens ut
<nobr><sub></sub></nobr> apostolicae sedis mandata exsequerentur, hujusque
jura non violarentur. Quapropter gravissimos coactus
subire labores inter procaces catholicae fidei adversarios,
atque cum nimis ejus animus veritati immobiliter
adhaerens fatigaretur, quadam necessitate compulsus
concupivit se Leoni et patriae praesentare. <em>Quod</em>
(ait S. Leo) <em>vere futurum speraveram, ut apertius omnium
haereticorum ambages tuo ore cognoscerem.</em> Verumtamen,
divina munitus protectione, ab impiorum
hostium manibus incolumis cum evasisset, ut
Ecclesiae causis utilitatem afferre potuisset, <em>liberum
ei fuit apud eos degere quorum nobis probabilis assensus
innotuit, sicut fratris nostri Anatolii scripta profitentur,
et gesta quae apud ipsum coram nostris sunt confecta
demonstrant.</em> Post haec salutationis vicissitudinem
ei reddit, et ut circumspecte perseverantem
diligentiam contra falsitatis astutias adhibeat hortatur,
<em>cum tibi ad hoc et tuus animus, et nostra auctoritas
suffragetur.</em> Aliquibus tamen minus tuta videri potest
<nobr><sub></sub></nobr> sententia nostra, qua Julianum Coensem patria Italum
fuisse affirmamus, clarissimi potissimum Stephani
Baluzii opinione ducti <small>[Note: <nobr><sub></sub></nobr> Videsis novam Baluzii Conc. collectionem,
p. 955.]</small>, qui in nova Conciliorum
collectione de isto Coensi episcopo, apostolicae
sedis legato, disserens, hominem Graecum
fuisse affirmat; atque annotato Baronii et Henrici
Valesii lapsu, qui, quandoque mss. codd., corruptis
lectionibus adducti, hunc confuderunt cum Julio Puteolano
episcopo, quem S. Leo ad latrocinalem synodum
cum aliis ablegaverat. Julianum ergo Coensem
episcopum Graecum hominem fuisse asseverat,
cui primo a Leone demandatum fuit Graece reddere
epistolam scriptam ad Flavianum <small>[Note: <nobr><sub></sub></nobr> S. Leo Magnus, epist. 102, apud Quesnellum.]</small>, qui haud dubie
(ait) aliquantulum linguae Latinae cognitionem habebat,
difficile non erat in tenui et exigua lucubratione.
Post synodum Chalcedonensem deinde idem
Leo eidem mandat synodalia Chalcedonensis gesta
Graece scripta, Latinitate donare. At majoris operae
(ait) fuit amplissima illa gesta ex Graeco sermone
vertere in Latinum; homini praesertim Graeco, qui
<nobr><sub></sub></nobr> tamen etsi legatus sedis apostolicae, apud Graecos,
plenam tamen Latinae linguae <strong>445</strong> cognitionem habere
non potuit. At venia huic tanto diligentique
viro danda est, qui ad superius explicatam Leonis
epistolam non animadvertit.</p>
<p>4. Marcianus imperator, interim serio recogitans
totius adepti imperii felicitatem maxime a religionis
rebus pendere, atque videns Ecclesiarum Orientis
negotia ob diversas factiones, episcoporum odia,
brevi ad exitium perduci posse, nisi generalis synodus,
quemadmodum S. Leo jam decreverat, congregaretur,
<nobr><sub></sub></nobr> ad S. pontificem epistolas scripsit, ut dignaretur
Orientem adire, concilium ibidem agere, cunctaque
decernere quae religioni utilia credebantur.
<em>Si vero id onerosum sibi videretur</em> (subjicit) <em>hoc ipsum
suis propriis litteris sua sanctitas manifestaret, quatenus
in omnem Orientem, et in ipsam Thraciam, et Illyricum,
imperiales litterae dirigerentur, ut ad quemdam
statuendum locum omnes sanctissimi episcopi convenirent,
et quae Christianorum religioni atque catholicae
fidei proderent sicut sanctitas tua</em> (ait), <em>secundum ecclesiasticas
regulas, definierit, sua dispositione declarent</em>
<small>[Note: <nobr><sub></sub></nobr> Haec Marciani epistola Graece et Latine exstat
tom. I Operum S. Leonis apud Quesnellum, pag. 279,
et tom. IV Concil. generalium.]</small>. Hanc epistolam Leoni reddidit Titianus
urbis Romae praefectus, sicuti colligimus ex responsione
quam ipse Leo fecit imperatori. In hac quippe,
laudato ipsius Marciani studio, gratulatur quod fidei
et imperii res reparare satageret, ut videlicet, <em>propitiato
per unam confessionem Deo, simul et haeretica
falsitas, et barbara destruatur hostilitas.</em> Quoniam vero
negotium de nova habenda synodo per epistolas
ultro citroque missas agere valde difficile pontifex
<nobr><sub></sub></nobr> arbitratus est, primo imperatori indicat de solis errantibus
esse agendum, minime vero de fide vel
Scripturis, quas aliter quam SS. Patres interpretari
nefas reputabat; ideo imperiali sollicitudini respondet
per legationem, <em>quae</em> (ait) <em>confestim ad clementiam
vestram, Deo annuente, perveniet, quidquid ad causae
utilitatem arbitror pertinere plenius atque opportunius
suggeretur</em> <small>[Note: <nobr><sub></sub></nobr> Epist. olim 42, nunc in Quesnelli editione 62
est. Hancque pontifex scripsit nono kal. Maii 451,
vel ut habent duo Vat. codd. et Grim. octavo kal.
ejusdem mensis.]</small>. Non diu distulit ipse pontifex novas
litteras dare imperatori, forte quia intra quadraginta
septem dierum intervallum ipse ex imperatore novas
litteras dare imperatori, forte quia intra quadraginta
septem dierum intervallum ipse ex imperatore novas
litteras accepit. Siquidem septimo idus Junii fiduciam
rescribendi arripere affirmat, cum ex ipsius
imperatoris epistolis, tum ex relatione sibi facta ab
Abundio caeterisque legatis ex Oriente revertentibus,
qui non sola assertione verborum, sed ipsis etiam
operum effectibus, demonstrabant ad defensionem <em>catholicae
fidei divinum</em> (ait) <em>in vobis vigere praesidium</em> <small>[Note: <nobr><sub></sub></nobr> Epist. olim 44, jam vero 63, cap. 1.]</small>
Inter caetera quae ibidem subjicit, narrat jam direxisse
<em>Lucentium episcopum, et Basilium presbyterum,
</em><nobr><sub></sub></nobr> <em>qui sollicitudinis meae</em> (ait) <em>partes possint implere,</em>
quemadmodum in praecedenti promiserat. Hos autem
ad illud munus obeundum ablegavit pro lapsis episcopis
reconciliandis, ne horum <em>resipiscentium desideria
longiori mora fatigarentur, neve injuriosa facilitas
temere et sine discretione susciperet.</em> Synodum vero
generalem sicut imperator suggesserat, se postulasse
fatetur. <em>Sed sacerdotes provinciarum omnium congregari
illius temporis necessitas</em> nulla ratione permittebat
propter bella ingruentia, quae haud quibusdam episcopis
maxime evocandis a suis abscedere Ecclesiis
sinebant. Idcirco ad aliud tempus episcoporum convocationem
reservandam esse existimat. Eadem die
epistolam non absimilem scripsit ad Pulcheriam Augustam,
cui laudatos legatos commendat; Eutychianam
blasphemiam condemnat; Augustam denique
rogat ut ipse Eutyches ad longinquiora transferatur,
ejusque monasterio catholicus praeficiatur abbas, <em>qui
illam servorum Dei congregationem et a pravo dogmate
liberare, et institutis veritatis possit imbuere</em> <small>[Note: <nobr><sub></sub></nobr> Epist. jam 45, nunc 64, cap. 3.]</small>.</p>
<p><nobr><sub></sub></nobr> <strong>446</strong> 5. Cum has adhibuisset diligentias apud
Marcianum imperatorem et Pulcheriam Augustam,
ab incoepto opere non destitit S. pontifex. Sed eadem
die scripsit pariter ad Anatolium, quem pridem receperat
in communionem, ratam habendo atque
confirmando istius in episcopum Constantinopolitanum
electionem, cui aperiens necessitatem quae eum
impulit ad mittendos in Orientem novos legatos,
<em>Lucentium episcopum et Basilium presbyterum,</em> ei suggerit
lapsos poenitentes per satisfactionem et non
dubiam fidei professionem ad reconciliationem recipere;
<nobr><sub></sub></nobr> ea tamen moderatione servata, <em>ut nec benevolentiae
partes nec justitiae negligantur, sed absque personarum
acceptione divinum in omnibus judicium cogitetur.</em>
Sed in altero ejusdem epistolae capite, agens
de iis qui gravius in latrocinali synodo peccaverunt,
superiorem sibi locum in illa infelici synodo vindicantes:
<em>Horum</em> (ait) <em>si satisfactio talis accedit quae
non refutanda videatur, maturioribus apostolicae sedis
consiliis causa reservari</em> jubet, <em>ut examinatis omnibus
atque perpensis, de ipsis eorum actionibus quid constitui
debeat aestimetur;</em> eorum nomina tandem ad
altare recitari vetat, quoadusque quid <em>de eis constitui
debeat rerum processus ostendat.</em> Neque ex hac dumtaxat
reservatione sibi facta, ne principes haereticorum
ad reconciliationem admittantur, Romanae sedis
auctoritas in Orientalium causis extra concilium judicandis
clarissime innotescit; verum etiam ex iis
quae in altero epistolae capite scripsit, in quo mandat
quod si de quibusdam aliis causis <em>amplius deliberandum
contingeret, celeriter ad nos relatio dirigatur, ut,
</em><nobr><sub></sub></nobr> <em>pertractata qualitate causarum, nostra quid observari
debeat sollicitudo constituat.</em></p>
<p>6. Hic itaque duo, nisi mea me fallat opinio, attendenda
sunt, quae ambo certa et nitida praeseferunt
argumenta supremae moderationis a Romanis pontificibus
adhibitae in negotiis Orientalium Ecclesiarum.
Alterum spectat ad eos poenitentes qui metu adducti
lapsi erant. Pro quibus recipiendis Leo ipse eas regulas
praescribit quae justitiae haud repugnarent, vel
indulgentiae cum justitiae injuria non faverent. Pro
his autem reconciliandis misit duos laudatos legatos,
Lucentium atque Basilium, quibus cum necessarium
commonitorium et institutiones dedisset, nemini, nec
ipsi Anatolio Constantinopolitano episcopo, licitum
esse poterat ab iisdem vel leviter resilire. Quotquot
igitur lapsi ex hoc ordine ad pristina ecclesiastica
officia, dignitates et gradus erant restituendi, nonnisi
apostolicae sedis auctoritate absolvi poterant, et
antiquis honoribus frui concedebatur. Caeteros vero,
<nobr><sub></sub></nobr> qui tamquam schismatis auctores habebantur, quorum
causa durior et gravior erat, ex Leonis sanctione
ad honores et gradus, ad communionem et reconciliationem,
sub quocumque satisfactionis signo et testimonio
suscipere vel amittere cautum erat; quoniam
maturius judicium de his aliisque causis quae poterant
insurgere summus pontifex habere sibi reservavit.
Haec duo quidem studiose dissimulasse Quesnellum
censendum est. Ea nimirum ductus ratione, ne
fateri cogeretur quae passim in adornandis S. pontificis
Operibus inficiatur; tot tantisque semper adhibitis
violentis interpretationibus, quas sibi sufficere
arbitrabatur ad abolendam Romanorum pontificum
auctoritatem in Orientalium causis judicandis. Studiose
quidem hujus epistolae argumenta dissimulasse,
produnt annotationes ad Leoninas epistolas, quas
<nobr><sub></sub></nobr> ad secundi tomi calcem apposuit. Hanc enim inter
caeteras veluti indignam suarum notarum et observationum
prorsus praetermisit. Quid tamen? Leo
ipse, qui interprete non indiget, eadem die, supremae
hujus auctoritatis in judiciis de Orientalium causis
ferendis clariora adhuc argumenta posteris ex
epistola 67 reliquit. Nam cum, adhuc superstite
Flaviano, duo Constantinopolitanae Ecclesiae presbyteri,
Basilius nimirum et Joannes, vel Eutychiana,
<strong>447</strong> vel Nestoriana haeresi postulati fuissent, ad
hujusmodi infamiae notam delendam Romam venerunt.
Cum ambo itaque coram sede apostolica sese
purgassent, reversuri postmodum ad Orientem, S.
pontifex ad Anatolium scribit, testimonium dans
eosdem post susceptum longinquae peregrinationis
laborem sensum cordis sui in apostolica sede patefecisse,
damnantes (ait) utramque haeresim, quarum
supra fecimus mentionem. Quare brevissimam hanc
epistolam claudens ita S. P. alloquitur Anatolium:
<em>Per hos ergo, frater charissime, cum testimonio nostro
</em><nobr><sub></sub></nobr> <em>ad propria revertentes dilectioni tuae nostra scripta direximus,
fidenter orantes ut qui gratia apostolicae sedis
ornantur, etiam favore per omnia se gaudeant adjuvari</em>
<small>[Note: <nobr><sub></sub></nobr> Epistola olim 48, jam apud Quesnellum 67.]</small>. Non me quidem latet eos qui nodum in scirpo
quaerunt posse contendere minus aptam esse hanc epistolam
ad nostrum assumptum probandum, ob duras
illas voces, <em>fidenter orantes,</em> quae judicis auctoritatem
dedecere videntur. At contentionem dirimit, vel
lectionum varietas, vel fragmentum quoddam epistolae
Flaviani ex Vaticana bibliotheca erutum, nondum
publici juris factum, quod ipsi in sequenti tomo
exhibebimus. Plerique enim codices, et Grimaneus
ipse, ut Quesnellus ad suae editionis oram scripsit,
habent, <em>fidenter hortantes.</em> Deinde duorum presbyterorum
negotium in annum 449 rejiciendum est. Et
quamvis tota integra Leoninarum epistolarum series
desideretur, tamen ex unico illo fragmento Flaviani
epistolae in horum causa scriptae innotescit S. Leonem
veras judicis partes obiisse; duos illos presbyteros
<nobr><sub></sub></nobr> Romam venisse rationem de fide reddituros;
atque denique non ex quadam indulgentia, sed re
cognita atque probata, Leonem eos in communionem
suscepisse, innocentesque declarasse. Fragmentum
quippe illud quod indicavimus nihil aliud in se continet
quam Flaviani ad S. Leonem relationem de fide
et moribus presbyterorum Basilii et Joannis, ut opportunius
explicabimus. Hanc epistolam scripsit S.
pontifex decimo tertio kalendas Julii, paulo antequam
legatos ad novum generale concilium institueret, et
ex Urbe in Orientem mitteret. Jam vero quae sequuntur,
cum sint veluti praeliminaria synodi Chalcedonensis,
in qua cogenda atque canonice ordinanda
S. Pontificis Leonis studium sedulo versabatur, idcirco
de his verba facere in sequentis libri capitibus
reservamus.</p>
<span class="text-blue-600 font-bold"