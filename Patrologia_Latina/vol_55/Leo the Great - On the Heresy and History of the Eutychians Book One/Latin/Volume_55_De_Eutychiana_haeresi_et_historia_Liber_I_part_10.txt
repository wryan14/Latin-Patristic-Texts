CAPUT VIII.
De aliis atque aliis S. Leonis Magni epistolis Ephesini
concilii occasione scriptis. S. P. studium pro Orientalium
scandalis abolendis, catholicaque fide firmanda.
Christiani Lupi opinio exponitur et illustratur;
Dioscorus vero Alexandrinus, imperiali abusus
potentia, catholicis episcopis vim oppressionemque
inferens, Eutychen absolvit, et synodum in latrocinium
convertendo apostolicae sedis legatos praesidium
quaerere et fugam arripere coegit.  
1. Tribus abscedentibus ab urbe Roma apostolicae
sedis legatis cum Dulcitio notario, nihil eorum S.
Leo praetermisit quae secum recogitaverat ad exitum
fidei causas perducere posse, amputatis praeterea per
sacerdotalem concordiam et pacem omnibus illis
scandalis quae ob privatas aemulationes et antiqua
odia per totum fere Orientem gliscebant. Uti ergo
censuit, suprema illa auctoritate, quam pro confirmandis
in fide fratribus S. Petrus a Christo Domino
acceperat, quid credendum et ab omnibus esset profitendum
circa Domini incarnationem, quidve ad
 abolendos pravos errores, qui nuper praetextu Nestorianae
haereseos evertendae exorti erant, esset
statuendum, aliis et aliis epistolis docere voluit; a
quarum regulis si nullus catholicorum recessisset,
minime fides catholica illud grave exitium passa
fuisset, de quo in praesentiarum verba facturi sumus.
Idibus igitur Junii ejusdem anni plures epistolas in
Orientem deferendas suis legatis dedit. Quas inter
principem locum habet illa dogmatica ad sanctum
Flavianum scripta, quam tamquam nostrae sincerae
fidei regulam in iis quae ad incarnationis Dominicae
mysterium spectant, summa sanctorum Patrum consensione,
conciliorum sanctionibus, Romanorum
pontificum decretis, habendam esse in catholica
Ecclesia stabilitum fuit. Ad hanc porro Chalcedonensis
concilii Patres attendentes, hocce judicium efformarunt,
nulla ratione videlicet differre ab ea revelatione
divo Petro facta, Christi Domini divinitatem
confitenti, ob quam beatus pronuntiatus est. Namque
PP. illi summa veneratione susceperunt, 374 utpote
 et magni illius Petri confessioni congruentem, et
communem quamdam columnam existentem adversus
perverse sentientes . Cujus praeterea tanti faciendum
esse S. Gelasius papa censuit, ut in Romano
concilio de apocryphis agens scripturis illud decretum
ediderit, quo asseritur: Probamus epistolam B. Leonis
papae ad Flavianum episcopum Constantinopolitanum
destinatam; cujus textum quispiam si usque ad
unum iota dispunxerit, et non eam in omnibus venerabiliter
receperit, anathema sit.
2. Qualem vero quantamque venerationem in
Ecclesia obtinuerit, probat etiam illa consuetudo a
cardinali Baronio annotata, qui asseverat Romanum
clerum Adventus tempore in divinis recitandis officiis
 eam legere consuevisse, quamque immediate
forte post Gelasii decretum observatam fuisse, indicant
sacrarum lectionum libri, qui ad usum chori inserviebant,
quos inter unum vetustissimum nostris
oculis lustravimus in Vaticana bibliotheca asservatum.
Hunc porro lectionum codicem sexto Ecclesiae
saeculo ab Agimundo presbytero, Romanis et uncialibus
characteribus descriptum, et in duas partes divisum,
prodit epigraphes quaedam ad calcem alterius
partis appositae, in qua non tantum scriptoris nomen
exprimitur, verum etiam indicatur eo codice uti consuevisse,
in divinis persolvendis officiis, ecclesiam
Sanctorum duodecim Apostolorum urbis Romae.
Illum itaque integre percurrentes, fere omnes S.
pontificis nostri sermones, et homilias, secundum
ordinem dierum atque festorum distributas offendimus,
cujus distributionis unum integrum specimen
ad hujus nostri Operis calcem apponere et exhibere
ipsi Vaticanae bibliothecae scriptores humanissime
nobis persuaserunt. Ut inde lectores colligere possent,
 contra quosdam recentiores criticos, antiquissimam
esse quarumdam solemnitatum institutionem,
et ad nostra usque tempora inviolabiliter eum ritum
esse in Ecclesia servatum, quem nostri majores animarumque
pastores tradiderunt. Quemadmodum
itaque ex hoc sacrarum lectionum libro comprobabitur,
haudquaquam vetustam ecclesiasticae disciplinae
traditionem in festis agendis divinisque laudibus
persolvendis fuisse mutatam; ita facile heterodoxi
argumentari poterunt summa religione fuisse servatam
sacram traditionem, et inviolabiliter mansisse
incorruptam in rebus ad fidei dogmata sacramentorumque
administrationem pertinentibus, de quibus
in praesens verba facere nec congruum, nec ne
cesse est.
3. Jam vero hocce Vaticano codice relicto, ad
laudatam epistolam revertamur, in qua conscribenda
eum scopum sibi Leo Magnus proposuit, ut fidei in
multorum Orientalium cordibus, ob unius imperiti
 senis novam doctrinam nutanti et periclitanti, praesidium
et firmamentum praeberet, pravos errores
damnaret et universo catholicorum coetui quid perpetuo
et inviolabiliter esset credendum proponeret
atque decerneret. Minime opus est hic eam doctrinam
recensere qua haec epistola referta est, vel saltem,
singula ejus capita, in quibus divisa est, explicare.
Vix aliquem ex theologis haec latere posse arbitramur.
Illud unum dumtaxat annotandum censuimus,
quod et in antecedentibus aliqua ratione delibavimus,
S. Leonem videlicet, absque Occidentalium
concilio, et cujusquam alterius episcopi suffragio,
tamquam absurdam atque perversam Eutychis professionem
damnasse, et dignis objurgationibus corripuisse
Constantinopolitanos judices, qui in synodo increpare
omiserunt sermonem nimis insipientem, nimisque
blasphemum, quasi nihil quod offenderet esset auditum,
cum tam impie duarum naturarum ante incarnationem
unigenitus Dei Filius fuisse dicatur, quam nefarie
postquam Verbum caro factum est natura in eo singularis
 asseritur . Mandat tamen cum Eutychete miserationem
375 adhiberi, iis conditionibus servatis,
quod huic epistolae subscribere non detrectaret, et
viva voce prava dogmata quae imbiberat damnaret.
Totius denique causae exsecutionem suis legatis commisisse
asseverat, qui pontificias partes in concilio
agere et sustinere debent, Divinitatis auxilium opitulaturum
fore confidens, ut is qui erraverat, damnata
sensus sui pravitate, salvetur . Si quis igitur
modo parumper ad hanc summi pontificis agendi rationem
animadvertat, nescio an rationabiliter dubitare
poterit S. Leonem plenam et absolutam exercuisse
potestatem et jurisdictionem, vel in haeresi
Eutychiana damnanda, vel in fidei regulis conscribendis,
 vel denique in decernendis iis formulis
et conditionibus sub quibus dumtaxat ad poenitentiam
et satisfactionem Eutychem recipiendum esse
mandavit, si falsum dogma quod pertinacius defenderat
ejuraret et exsecraret? Haec igitur agendi ratio
valde diversa est ab illa quam Quesnellus confingit,
contendens Orientalium causas non ad unum summum
Romanum pontificem, sed ad omnes primarum
sedium episcopos et synodos esse delatas, quorum
judicium semper appellabant qui a provincialibus
vel metropolitanis episcopis condemnabantur. Dicant,
amabo, quotquot ita fabulantur, cujus concilii
auctoritate in lucem prodiit haec ad Flavianum dogmatica
epistola, vel quinam fuerint illi Occidentis
episcopi qui suffragium tulerunt in hac haeresi damnanda,
vel in fidei regula praescribenda? S. Leo solus
haec omnia praestitisse et praestare debuisse satis
exploratum est. Qui, suae sedis plenitudine potestatis
usus, quae juris apostolatus erant indicavit, definivit,
praescripsit, rerum deinde omnium exsecutione suis
 legatis commissa, quibus in futura synodo ejus partes
subire imperaverat; quin jam lata decreta ex aliorum
episcoporum suffragio vim et vigorem assequerentur,
sed solemniorem promulgationem dumtaxat;
ita ut qui in Oriente de ea fide postulabantur, aut
suspecti erant, harum litterarum subscriptione probarentur,
et quoties subscribere detrectassent, omni
clericali honore et gradu privati a catholicorum coetu
expellerentur.
4. Et quidem quid aliud indicant aliae illae litterae
quas S. pontifex in Oriente suis legatis deferendas
dedit? huic consona est alia subsequens ad Julianum
episcopum Coensem scripta, qui optime instructus de
iis quae in duobus praecedentibus Constantinopolitanis
synodis contigerant, quibus eum interfuisse ex
Actorum serie intelligimus, jam per Basilium diaconum
ad S. Leonem sua scripta direxerat, quae multum
(ait Leo) nobis catholici sensus fervore placuerunt,
etiam hanc paginam quae illis epistolis consonaret adjecimus
  . Hic autem praecedentem ad Flavianum
episcopum indicatam esse, dubium esse non potest,
cum expresse id S. Leo in hujus epistolae exordiis
fateatur, scribendo: Licet per nostros quos ab Urbe
pro fidei causa direximus plenissimas ad fratrem nostrum
Flavianum litteras miserimus, contra nimiae impietatis
errorem. Quid autem praefatae epistolae ad
Flavianum directae in praesenti adjicere voluerit ut
unanimiter atque constanter his qui Evangelium Christi
corrumpere cupiebant resisterent, hujus textus perspicue
manifestat. In quo demonstrat Eutychen spem
Christianam omniumque mysteriorum veritatem corrumpere;
utriusque naturae proprietates in Christo
mansisse; Christi quoque animam non praeexstitisse
corpori, nec corpus ex nihilo conditum; sed utrumque
nobiscum ejusdem esse naturae. Sed tandem esse
incitatum (ait) ad latitudinem disserendi ab ipsa materiae
amplitudine. Sed illum amplius dicendi copta laborare
non oportere, praesertim cum per suos legatos
ad Flavianum sufficientes litteras misisset, ad confirmandos
 animos non solum sacerdotum, sed etiam laicorum.
His profecto consonae sunt duae aliae subsequentes
epistolae 376 eadem die signatae; quarum altera
est ad Theodosium Augustum, altera ad Pulcheriam
pariter Augustam; vel illa quam ad Faustum et
Martinum archimandritas Constantinopolitanos direxit.
In hac enim evidentissime fatetur se potissimum
rata habere Constantinopolitani concilii gesta, ex
quorum lectione cum cognovisset merito fuisse Eutychianum
dogma reprobatum, etiam nos (subjicit)
detestandum esse decernimus. Addit praeterea: Ut si
insipiens in sua pravitate voluerit permanere, habeat
cum his consortium quorum est secutus errorem. Merito
enim fiet extra Christi Ecclesiam, qui in Christo
humanam, id est nostram negat esse naturam .
 5. Sed jam de epistola ad Ephesinam synodum
scripta verba faciamus, ex qua sancti pontificis studium
hujusque agendi ratio notiora fient quae adhibuit
ut Orientalium scandala, aemulationes privataque
odia abolerentur, et catholica fides in omnium corde
firmaretur. In hac enim percurrenda epistola intelleximus
S. Leonem omnes Eutychis, Chrysaphii et
Dioscori artes ad Theodosii pium animum pervertendum
adhibitas prorsus latuisse, ut nec leviter suspicari
posset apostolicae sedis jura in dicta Ephesina
synodo pessumdanda, et ad exitium perducenda esse.
Immo hujus epistolae textum sedulo inspicientes,
merito conjicere nobis opus fuit laudatum Theodosium
imperatorem divinis insistendo institutis omnino
apostolicae sedis auctoritatem (ut par erat) interponere,
et adhibere voluisse pro eadem synodo
convocanda; ut nimirum per Romanum pontificem
S. Petri successorem declararetur quidquid in illa
fidei controversia ab omnibus catholicis esset tenendum.
Quae sane Leoni argumenta praestabant imperatorem
 talem primo habuisse animum, ut nefas
prorsus judicaret praesidio synodi Patribus esse pro
iis apostolicae sedis juribus violandis quae jam in
praecedentibus generalibus conciliis divina primo
humana deinde auctoritate firmata et approbata fuere.
Ne vero fabulari videar, verba illa quibus S. pontifex
epistolam ad synodum Ephesinam orsus est immediate
subjiciam. Religiosa (ait) clementissimi principis
fides sciens ad suam gloriam maxime pertinere, si
intra Ecclesiam catholicam nullius erroris germen exsurgeret,
hanc reverentiam divinis detulit institutis, ut
ad sanctae dispositionis effectum auctoritatem apostolicae
sedis adhiberet, tamquam a beatissimo Petro cuperet
declarari quid in ejus confessione laudatum sit.
Si itaque S. Leo Ephesini concilii PP. allocuturus,
cur, qua occasione, quove titulo imperatorem apostolicae
sedis auctoritatem adhibuerit enarrat, non
video quemadmodum quidam scriptores nimis fidenter
asseveraverint eam synodum sola imperatoris
 auctoritate fuisse indictam atque coactam. Apostolicae
utique sedis auctoritatem adhiberi petiit, ut divinis
pareret institutis, et ut novum erroris germen
radicitus evelleretur. Praeterea si imperator cupiebat
ab apostolica sede, tamquam a divo Petro declarari
quid in hujus confessione a Christo Domino laudatum
fuerat, vix credi potest ita animo et opere tum Romanorum
pontificum juribus repugnasse, iisque fuisse
infensum, ut haec abolere quaesiverit. Et propterea
omnem injuriam, quam tum apostolica sedes passa
est, non in imperatorem, sed in ejus ministros, qui
principis clementia, et maxime animi infirmitate, abusi
sunt, rejiciendam esse constantissime propugnamus.
Cujus quidem rei si alia argumenta exponere deberemus,
illud unum abunde pro omnibus sufficeret,
quod colligimus ex priori epistola ejusdem Theodosii
ad S. Leonem, qua sincere omnia scandala et
turbas in Constantinopolitana Ecclesia excitatas ob
Eutychis haeresim indicavit, et ut medelam iis adhiberet
efflagitavit .
 6. Quod quidem non obscure et in hac epistola ad
Ephesinam synodum 377 patefecit scribens: Verum
(loquitur de Eutyche) quia etiam talium non est negligenda
curatio, et pie ac religiose Christianissimus imperator
haberi voluit episcopale concilium, ut pleniore
judicio omnis possit error aboleri; fratres nostros Julium,
etc. . . . . . . et communi vobiscum sententia, quae
Domino sint placitura constituant. En ergo synodi
habendae causa sufficientissime explicata. Necessum
erat mederi malis quibus Eutyches laborabat, qui
Christi Evangelio (ut ait idem S. Leo) contradicebat,
ostendens se nullum umquam studium cognoscendae
veritatis habuisse. Id imperator flagitaverat. Et ideo,
divinorum institutorum dictamen primo secutus,
auctoritatem apostolicae sedis ad sanctae dispositionis
 effectum adhibuit; petiit haberi episcopale concilium
, credens hoc modo etiam Eutychetis nomini
prospicere et consulere posse. Cum propter senectutem
et archimandritae magni et celebrioris monasterii
ministerium honorabilis videretur, ut Leo ipse in
epistola ad Julianum Coensem clarius indicavit .
Igitur apostolicae sedis auctoritatem imperator non
despiciebat, non rejiciebat, si pro habenda synodo
eam adhibere voluit. Hujusce quidem votis Romanum
pontificem potuisse aut debuisse obsistere nulla prorsus
ratio suadebat. Cum ageretur potissimum de
evellendo tali tantoque zizaniorum germine, quod
sacram et ecclesiasticam oeconomiam rerumque administrationem
susquedeque cum fidei catholicae
exitio vertebat. Quare ad abolendum tantarum perturbationum
strepitum, et ad jam excitatas discordias
componendas, quae ex una parte originem trahebant
a Nestorianorum reliquiis, ex altera a novo germinante
errore in dies adolescente procreabantur, plenius
judicium expedire et quasi necessarium esse videbatur.
 Quamvis revera fidei causa sufficienter in
Constantinopolitana synodo a Flaviano primum fuerit
tractata; et demum recognita, approbata, atque
confirmata ab eodem sanctissimo pontifice Leone.
Id, velit nolit, Quesnellus fateri debet, qui nusquam
inter canonicum et solemnius judicium, quemadmodum
opus erat, discrimen admisit, quod quidem
pluribus in locis S. Leo ipse indicavit. Et potissimum
in hac eadem epistola, et in subsequentibus, in quibus
non tantum disseruit de pleniore judicio vel diligentiori
examine habendo, sed de sententia canonice
in Eutychen lata, et ab apostolica sede approbata et
confirmata; verum etiam indicat libellum ab ipso
Eutyche jampridem acceptum, in quo profitebatur
propria voce et subscriptione suam damnaturum
opinionem, spondens per omnia nostram (ait idem
sanctus Leo) secuturum esse sententiam.
7. Non absimilia scripta conspicimus in duabus
epistolis, idibus Junii pariter signatis, quarum alteram
 ad Pulcheriam Augustam, alteram ad ipsum Julianum
Coensem direxit. Ad quas cum animadvertisset
Paschasius Quesnellus, quaesivit cur eadem die
duas epistolas Leo dedisset cum Juliano, tum Pulcheriae
Augustae, cum una singulis sufficere potuisset.
Praesertim cum novarum litterarum causa et argumenta
non appareant. Quaestionem dirimere idem Quesnellus
nisus est, variis in medium conjecturis adductis,
quas nos lectori transcribere non piget, ut forte
deducat, quod nos plene hactenus non sumus assecuti.
Nihil ergo (ait Quesnellus) certi affirmem:
an occasione nuntii qui legatos anteverteret, an
metu ne legati adire Augustam prohiberentur, quod
certe accidit, ut ex epist. 41 satis apertum est. Nam
altera epistola ad Pulcheriam breviter complectitur
378 ea quae per legatos scripta, et legatos retentos
aliquamdiu Romae ex breviore epistola quam iterum
ad Flavianum XII kalendas Julii accepimus: Cum ea
(inquit) quae ipsi portabunt scripta sit plenius instruendus.
 Et rursus: Subsecuturos significo quos in hac
re placuit destinare. Priores has Quesnellii conjecturas
minime esse spernendas ingenue fateor. Ea quoque
admissa ratione qua asseverat legatos praepeditus
fuisse, ne coram Pulcheria Augusta se sisterent, ut
apparet ex tota laudata 41 epistola, in qua vehementer
conqueritur ad eam non pervenisse epistolas quas
in fidei causa per suos clericos direxerat. Et ibidem
clericorum voce legatos ad Ephesinam synodum indicare
voluisse, inferius manifestat, subjiciens: Sed
cum ad mansuetudinem vestram adeo non potuerint
pervenire qui missi sunt; ut ad nos vix unus illorum
Hilarus diaconus noster effugiens sit reversus, iteranda
 scripta credidimus. Hanc autem epistolam post Ephesinam
synodum scripsisse ex toto illius contextu, de
quo opportunius suo loco verba faciemus, tum ex
temporis nota manifestum est. Signata quippe fuit III
idus Octobris ejusdem anni. Utcumque tamen res
contigerit; videlicet, an Leo habuerit nuntium qui
legatorum iter anteverteret; an metuerit quod legati
Augustam prohiberentur adire, ignoramus. Unum
tamen exploratum est, S. Leonem omne studium adhibuisse,
omniaque quaesivisse media ut Orientalium
scandala abolerentur, et catholica fides ibidem laesa
et quasi periclitans firmaretur. Aliam tamen Quesnelli
conjecturam, qua sibi persuasit XII kalendas Julii
legatos adhuc Romae fuisse retentos praecedenti capite
jam nos rejecimus, ideoque eam missam facimus.
8. Interim vero, profectis jam apostolicae sedis
legatis, S. Leo litterarum commercium cum S. Flaviano
non intermisit. Nam cum ab eo novas litteras per
Basilium diaconum accepisset, duodecimo kalendas
 Augusti ad eum rescripsit, suisque in litteris, ut strenue
contra inimicos nativitatis et crucis Christi dimicaret,
quin ab adversariorum potestatibus et insidiis
territaretur adhortatur. Ut hanc animi firmitatem ei
suaderet Pauli apostoli verbis usus est: In nullo terreamini
ab adversariis, quae est illis causa perditionis,
vobis autem salutis. Sed sancto pontifici aliquo modo
innotuisse tum Dioscori, Chrysaphii, caeterorumque
Eutychianorum machinationes argumentari licet.
Quia Basilius litterarum Flaviani perlator recenter e
Constantinopoli abscesserat, et multa Leoni narrasse
quae in Flaviani epistola non continebantur, indicant
S. P. verba illa: Et ad familiarem interrogationem
idoneus erat sermo praedicti, per quem nunc alloquia
reddentes, dilectionem tuam per Dei nostri gratiam, in
quo fidimus, cohortamur, utentes verbis apostolicis, etc.
Non obstante tamen tantarum perturbationum conflictu,
imperitorum insaniam curare cupiens, mandat
Flaviano patientiae medicinam adhibere. Ad curandam
 (ait) imperitorum insaniam, etiam patientiae vos
adhibere volumus medicinam, ita ut si Eutychiani, qui
increverant, suum exsecrassent errorem, misericordiae
iisdem episcopalis benevolentia non negaretur:
Mansuro (attendat ad haec verba Quesnellus) judicio
quod praecessit, si impietas merito condemnata in sua
pravitate perstiterit. At de gravissimis machinationibus
quae in fidei et catholicorum exitium ordiebantur
et parabantur, a Basilio familiaribus illis interrogationibus
S. Leonem fuisse instructum, perspicue alia
epistola tertio idus Augusti signata patefacit. Scribit
enim ad eumdem Flavianum, cujus taciturnitate
pontificiam augeri sollicitudinem manifestat, dicens:
Cum nos curarum tuarum participes, pro fidei defensione
solliciti, frequenter per occasiones idoneas ad
dilectionem tuam litteras miserimus, consolationibus
pontificiarum adhortationum eum adjuvare cupiens,
ne adversariorum stimulis moveretur, tandem adhortatur:
atque ut tota celeritate (ait) ad nostra scripta
respondeas, nosque subinde de tuis actionibus, nostrorumque
 (legatorum videlicet) et de totius causae absolutione
facias 379 certiores, ut sollicitudinem quam
nunc pro fidei defensione gerimus prosperioribus nuntiatis
molliamus. Maximis ergo angustiis tum urgeri
atque cruciari pontificium animum illa verba significant.
9. At quid? Graviora adhuc perpeti fuit coactus,
quia ejus studium Eutychiani, Dioscoro et Crysaphio
impotenter agentibus, eludere et irritum reddere
ausi sunt. Nam Ephesina illa synodus kalendis Augusti
indicta, infelicissimum habens exordium, sexto
idus ejusdem mensis, cum Dioscorus episcopus
 Alexandrinus, spretis omnibus ecclesiasticis regulis
primatum in ea sibi vindicavit, extortis hac de causa (ut
vidimus) a potestate saeculi, nimirum a Theodosio imperatore,
litteris quibus auctoritatem et primatum eidem
praebebatur. Clarissimus tamen Christianus Lupus ad
hanc cum Dioscori tum Theodosii imperatoris agendi
rationem animadvertens, Theodosium nititur excusare,
hujusque litteras benigne interpretari arbitratus,
quod minime in consiliis habuerit Romani pontificis
jura violare et infringere; sed Dioscorum se
constituisse synodi praesidem ex violenta invasione,
nequaquam ex delegatione principis . Hinc non
contemnendas quasdam rationes subjecit scribendo.
Absit ut Theodosius Augustus se ab eunucho seduci
permiserit ad Romanum episcopum a praesidentia
excludendum. Etenim sacris ejus ad Dioscorum
epistolis additur haec subnotatio: Eodem tenore scriptum
est Juvenali episcopo reverendissimo Hierosolymorum,
et ipse Dioscorus in synodo Chalcedonensi
dixit ad gloriosissimos judices: Comperit vestra clementia
 quia non mihi soli sanctissimus noster imperator
commisit judicium, sed et beatissimo Juvenali
et sanctissimo episcopo Thalassio. Verum idem
Christianus Lupus volens ex una parte Theodosium
imperatorem ab hac nota purgare, et sedis apostolicae
jura tueri, narrat quemadmodum Dioscorus synodi
praesidentiam usurpare contendens vigore sacrae
divalis, eidem obstitit Julius episcopus  Puteolanus,
unus ex S. Leonis legatis, interpretante Florentio
Lydiae episcopo, dicens: Eodem tenore a piissimis
et Christianissimis sanctissimus noster papa Romanae
Ecclesiae praepositus vocatus est. Et Hilarus diaconus,
alter ex legatis a latere sancti Leonis, palam in ea
pseudosynodo protestatus est; Gloriosissimi et Christianissimi
imperatores charitatem circa fidem catholicam
et affectum tenentes, beatissimum episcopum nostrum
Leonem apostolicae sedis praesulem, ut huic venerabili
et sancto concilio adesset, dirigentes venerabiles
epistolas, supplicarunt. Ex qua loquendi formula colligit
 idem sapientissimus annotator imperatoris ad
Romanum pontificem epistolas non rigorosas jussiones
praetulisse, sed supplicationes, quas tamen Leo
cujusdam reverentiae causa jussiones appellare voluerit,
ut magni habere indicaret. Rursus autem Hilarum
institisse, ne sibi aliisque legatis commissum
munus cum apostolicae sedis dedecore et contemptu
dejiceretur, probant sequentia haec verba: Papa nos
direxit, non dubitans se in nobis adesse, quos praecipue
cognoscit omnia quae ad fidei catholicae sinceritatem et
quae ad sancti Petri apostoli pertinent reverentiam
agere .
10. Majus tandem robur Lupi annotationes assequi
videntur ex iis quae Lucentius Asculanus episcopus
in Chalcedonensi concilio Dioscoro objecit, hunc de
gravi crimine insimulans, dicendo: Judicii sui necesse
est eum dare rationem, qui cum personam judicandi
non haberet, praesumpsit et ausus est synodum
facere (id est synodo generali praesidere), quod 380
 sine auctoritate sedis apostolicae numquam licuit, numquam
factum est. Haec ergo sunt quae cum laudabili
eximiae eruditionis apparatu idem Christianus Lupus
annotavit; ut videlicet ostenderet Theodosium facile
purgari posse ab ea schismatis nota, qua inuri posse
ob violata apostolicae sedis jura, post Baronium,
multi, et fere omnes, scriptores opinati sunt. Verumtamen
varia Christiano Lupo negotium facessere possunt,
illiusque opinationem extenuare. Nam imprimis
quod spectat ad imperatoris divalem, qua Dioscorus
 synodi praeses constitutus legitur, eam aliter ac illius
verba sonant difficile est interpretari. Habet enim:
Hac de causa necessarium duximus his sacris litteris uti
ad tuam reverentiam, per quas manifestum facimus tuae
beatitudini, et universae sanctae synodo, quod nos, regulas
Patrum sequentes, non solum propter Theodoretum,
sed etiam alios omnes qui ad congregatam sanctam
synodum pertinent, auctoritatem et primatum tuae praebemus
beatitudini. Haec verba sane, cum tota illa praecedenti
causali, apertum schisma contra sedem Romanam
divalem illam excitare et inducere etiam
Rusticus diaconus, vetustus interpres Actorum Chalcedonensis
synodi, intellexit. Quod sequenti annotatione
indicavit, ad ultima illa verba subjiciens:
Aperte contra sedem Romanam.
11. Nec quidquam conficere posse arbitramur quod
in eadem divali Juvenalis episcopi Hierosolymorum
et Thalassii Caesareensis in Cappadocia primati nomina
offendamus, ut conjicere possimus ejusdem divalis
vigore istis quoque primatum ab imperatore
 fuisse attributum. Nam dumtaxat imperator ibidem
indicavit sibi persuasum esse duos hos episcopos futuros
esse animo et actionibus concordes ipsi Dioscoro.
Sed de collato iisdem primatu et praesidendi
auctoritate altum servat silentium. Verba ergo quae
sequuntur exscribamus. Scientes diligentius quod et
reverendissimus archiepiscopus Hierosolymorum Juvenalis,
et beatissimus archiepiscopus Thalassius, et omnis
talis fervens amator et aemulator orthodoxae fidei,
consentanei erunt tuae sanctitati, radianti per Dei gratiam
honestate vitae et catholica fide. Nullam ergo facultatem
Juvenali et Thalassio archiepiscopis factam
fuisse perspicuum est. Alias et quicumque qui in ea
synodo locum habuisset, quique Dioscori studiis et
partibus suo consensu adhaesisset, praesidis auctoritatem
sibi potuisset assumere, hancque illi adjudicare
ob illa verba et omnis talis fervens amator . . . . . consentanei
erunt tuae sanctitati; quod quidem Christianus
Lupus nec dat, nec dare potuit. Restat difficultas an
 Theodosius eodem tenore scripserit vel ad Juvenalem,
vel ad S. Leonem papam. Subnotatio a Lupo pro Juvenale
adducta nutat. Nam Labbeus legendum credidit,
eodem tempore . Quamvis Stephanus Baluzius
priorem retinendam esse lectionem judicaverit, ut in
libris calamo exaratis. Addit: Romani reposuerunt:
Eodem tenore scriptum est etiam Juvenali, etc. Editio
Regia: Eodem tempore scriptum est etiam. Concludit
itaque idem Baluzius: Nemo non videt erratum esse
typographi, neque video cur retentum sit a Labbeo. In
hac itaque mss. codd. et editorum varietate, quid
certi inferre possimus non video. Idcirco ejusmodi
annotationi firmiter insistendum esse non arbitror.
Potissimum cum lateat a quo vel qua auctoritate
conciliorum Actis fuerit apposita. Praeterea dato
adhuc quod lectio a Christiano Lupo adoptata genuina
sit , et a nemine in dubium adducatur, quid
inde? An non verba illa: eodem tenore scriptum est
etiam Juvenali, sine ulla violenta interpretatione exponi
 possunt, Juvenali scriptum fuisse, ut unanimi
consensione Dioscoro adhaereret? In hoc casu litterae
ad Juvenalem Hierosolymorum directae apprime
respondent Theodosii divalibus Dioscoro datis, in
quibus dumtaxat mentio facta est Juvenalem et Thalassium
in ea synodo consentaneos futuros 381 esse
sanctitati Dioscori, radianti Dei gratia honestate vitae
et catholica fide. Nullo respectu habito ad auctoritatem
et primatum quae solus Dioscorus summa injuria
extorserat. Sed vim potius facere possunt in Lupi
 favorem verba quibus Dioscorus, se purgare cupiens
a criminibus in Ephesina synodo patratis, Chalcedonensibus
PP. audacter respondebat: Comperit vestra
clementia quia non mihi soli sacratissimus noster imperator
commisit judicium, sed et beatissimo Juvenali et
sanctissimo Thalassio auctoritatem synodi dedit. Nos
ergo judicavimus quae judicata sunt. Consensit nobis
universa synodus. Quare in me solum ista extenduntur,
quando auctoritas ex aequo tribus data est, et judicatis
a nobis consensit, ut dixi, universa synodus.
12. Postrema profecto haec verba, quae annotare
Lupus omisit, si non subdole et ad adsciscendos sibi
in criminibus socios prolata fuissent, argumentum
suppeditarent judicandi Dioscorum arroganter non
sibi assumpsisse ex imperatoris divali auctoritatem
synodo veluti primatem praesidendi, sed ex aequo et
Juvenali atque Thalassio datam fuisse. Verumtamen
in nostrae causae favorem quid deduceretur? Si in
illa divali nulla prorsus mentio Leonis summi pontificis
habeatur, ad quem, spectatis omnibus juribus et
 praecedentium conciliorum consuetudine synodo praeesse
pertinebat? Non video ergo quemadmodum
plene Theodosius purgari possit ab ea nota, qua,
circumventus a suis ministris, ultro manus praebuerit
ad apostolicae sedis jura infringenda. Modo tandem
difficultas redit, an Theodosius eodem tenore
scripserit ad S. Leonem. Duo quidem consideranda
occurrunt, quae Lupi opinioni patrocinari videntur.
Alterum, quod jampridem in hoc capite a nobis discussum
et enucleatum est, disserentes de divi Leonis
epistola ad Ephesinam synodum. Aliud est testimonium
Julii Puteolani  ab ipso Lupo in medium
adductum. Quoad primum attinet, gravissimae solum
conjecturae occurrunt. Non enim hactenus ab eruditis
Theodosii epistolae ad Leonem de indicta Ephesina
synodo repertae sunt, ut certo statuere possimus
has ejusdem fuisse tenoris cum divalibus ad Dioscorum
directis. Unum dumtaxat exploratum est, numquam
S. Leonem suspicatum fuisse quod praerogativa
 primatus et jus praesidendi synodo aliorum impotentia
ipsi esset adjudicandum. Alias auctoritatem
apostolicae sedis quam adhibuit Theodosius numquam
interposuisset, nec suos legatos tot tantisque laboribus
et discriminibus exposuisset, locum et tempus
factiosis viris forte dedisset, optime conscius eadem
tempora non semper currere posse. Tale tantumque
robur tenebat in virtute S. pontifex, ut nequaquam
a quacumque saeculi potestate vinci posset; potissimum
cum ageretur de apostolicae sedis juribus et
praerogativis, quas nec leviter laedere cuiquam permisit,
ut sexcentis exemplis ex ejus vita desumptis
explicare possemus. Julii utique episcopi Puteolani
locutio multum conficeret. Auctoritatem autem et
pondus haberet ad purgandam diluendamque schismatis
notam qua a quamplurimis scriptoribus Theodosius
imperator inuritur. Sed Theodosii litterarum
tenor qualis fuerit, hactenus ignoratur. Propterea
qui nodum in scirpo quaerere solent, et vel 382 imperatorem
 laesae ecclesiasticae jurisdictionis reum,
vel qui Romanorum pontificum auctoritatem in indicendis
et habendis conciliis reformare et penitus dejicere
nituntur, si alia argumenta magis perspicua
non suppeterent, respondebunt: Verba illa, eodem
tenore cadere dumtaxat supra concilii indictionem,
ita ut aeque sanctus Leo ab imperatore vocatus fuerit,
ac Dioscorus, Juvenalis, atque Thalassius; minime
 vero referri ad synodi primatem et praesidem, quam
praerogativam unice Dioscoro commissam fuisse et
laudata divalis et synodalium gestorum series patefaciunt.
Si ita mihi reponeretur, non tamen in angulum
Christiani Lupi opinionem rejiciendam esse
arbitrarer. Hanc enim majus robur et vim assequi,
ex Hilari diaconi, apostolicae sedis pariter legati,
protestatione, si integram eam doctissimus vir in
medium attulisset, quemadmodum nos facere necessarium
duximus, quidem docti viri, qui nullis adhaereant
partibus, judicabunt.
13. Hilarus itaque diaconus Romanus, interpretante
eum Florentio episcopo Lydorum, dixit: Gloriosissimi
et christianissimi imperatores charitatem
circa fidem catholicam et affectum tenentes, beatissimum
episcopum Leonem apostolicae sedis praesulem, ut
huic venerabili et sancto concilio adesset, dirigentes
venerabiles epistolas, supplicarunt; cujus pietati placere
potuit, si in hac re teneretur aliqua similitudo.
 Nam melius potest cognoscere vestra sanctitas, quia neque
in Nicaena, neque in Ephesina sancta synodo, neque
in alio tali sancto concilio papa perpetuae sanctissimae
sedis adfuit . Alludit hic forte Hilarus ad ea
quae S. pontifex scripsit ad imperatorem Theodosium,
et Pulcheriam augustam, recensendo causas
quae eum praepediebant ne extra Italiam ad habendum
concilium proficisceretur. Subdidit deinde Hilarus:
Pro qua re hujus formae sequens consuetudinem
nos direxit. Qui sanctissimus non dubitans se in vobis
hic adesse, quos praecipue cognoscit omnia quae ad fidei
catholicae sinceritatem et quae ad S. Petri apostoli
pertinent reverentiam agere, qui etiam per nos congruas
sanctorum Patrum concilio direxit epistolas,
quas suscipi et recenseri praecipite. Gravissima haec
Hilari allocutio, ipsiusque justissima postulatio, apostolicae
sedis juribus innixa, nec contemni, nec rejici
debebat a Dioscoro; cum testimonium perhibuisset
Hilarius, S. pontificem concilio adesse per suos legatos,
atque postulasset ut a Patribus id cognosceretur,
 ejusque dogmatica epistola susciperetur et legeretur.
Tum vero Dioscorus, intemperantiae frenis
laxatis, se constituit ambitiosum judicem omnium
gerendarum rerum, imperialium ministrorum protectione
et armatae cohortis praesidio inflatus, audacter
praecepit: Suscipiantur quae scripta sunt ad hanc
sanctam et universalem synodum a sanctissimo fratre
nostro coepiscopo Leone. Ne relegerentur, praepedivit,
et harum litterarum loco, aliae divinae litterae redditae
sunt, quas prae manibus tenebat Joannes presbyter, et
primicerius notariorum, quae de Juvenalis mandato lectae
et insertae fuerunt fidei monumentorum. Haec quidem,
ut sincere fatear, portendunt Dioscorum se
constituisse synodi praesidem ex violenta invasione, ut
Christianus Lupus indicavit. Nescio tamen an principis
delegationem prorsus excludant. Lupo tamen suffragari
videtur Rusticus, vetustus interpres Actorum
Chalcedonensium, qui ad hanc Dioscori agendi rationem
animadvertens, annotavit in margine: Praevaricatio
 Dioscori, suscipi epistolam papae a synodo, et
non relegi. Ista quidem, ut aequitas postulabat,
cum ad magis Christiani Lupi opinionem explicandam,
tum ad quasdam obscuras implexasque quaestiones,
occasione suae opinionis ab eodem Lupo excitatas,
aut dirimendas, aut illustrandas nos scribere
oportuit; minime tamen recedentes a summo S.
pontificis Leonis studio, qui omnia validiora media
 adhibuit ut in indicta synodo omnia ad justitiae apices
agerentur.
383 14. Posteaquam vero Dioscorus omne arbitrium
in synodo accepit, quid boni Leoni et universae
catholicae Ecclesiae sperandum supererat? Quid praesidii
Flaviano Eusebioque Dorylaei, qui Elpidium
cum armatis militum copiis, de imperatoris mandato,
conspiciunt adesse synodo, accepta jam facultate in
vincula mittendi quotquot praesidis voluntati obstitissent?
Fateor quidem hanc facultatem Elpidio factam
fuisse contra concordiae turbatores. At qua
ratione Flavianus, et Eusebius, aliique, qui fortiter
pro catholica fide et pro apostolicae sedis juribus
merito contendebant, poterant esse concordes et
aequanimes cum iis qui sub honestatis specie fidem
incarnationis profligare volebant, et catholicae doctrinae
vindices opprimere? Vetantur (animadvertit
Quesnellus) episcopi, qui prius condemnaverunt
Eutychen, sententiam dicere; immo judicium de
 suo in Eutychen judicio exspectare imperantur. Missae
praeterea litterae ab Augusto ad proconsulem provinciae,
ad magistratus et duces exercitus, ut exsecutioni
mandent decreta concilii. Demum ad ipsam
synodum, ubi Flavianum ut turbulentum et novas
res in religione molientem, Eutychen vero honorifice
compellat, ut virum probum et veritatis tenacem
. Haec de illius synodi exordiis recensuit
Quesnellus, parum in his describendis abscedens a
Baronio et aliis, qui, ordinata magis methodo, hanc
tragicam describunt historiam; quam tamen nos
summatim dumtaxat referre in studiis habemus, ne
actum ab aliis agere videamur. Inter ergo alias injurias
quas primo Flavianus subire cogitur, una illa
fuit, quod, convenientibus in illa synodo Domno
Antiocheno, Juvenali Hierosolymorum, Stephano
Ephesi, et aliis, minime ipsi Flaviano permissum
fuerit post Antiochenum episcopum sedere, sed post
Juvenalem. Atque convenientibus centum et triginta
episcopis in basilica Dei Genitricis Mariae, jussum est
 a Dioscoro legi litteras imperatoris ad se ipsum datas:
legati vero apostolicae sedis, nimirum Julius
episcopus Puteolanus, Renatus presbyter titulo Sancti
Clementis, Hilarus diaconus, synodum de sua
legatione docuerunt, exhibitis pariter epistolis quas
cum ad synodum, tum ad Flavianum sanctissimus
Leo Magnus direxerat. Susceptae quidem fuerunt
hujusmodi litterae (ut vidimus paulo ante), minime
lectae. Et quamvis pontificii legati pluries instetissent
ut legerentur, et  sub juramento id promisisset
Dioscorus, tamen perjurii reus potius fieri
voluit, Ecclesiae apostolicae jura violare, scandalum
in totum orbem excitare, quam permittere ut recitarentur.
15. Harum ergo litterarum loco maluit ut imperatoris
litterae legerentur; et audita suggestione qua
postulabatur ut fidei causa tractaretur, Dioscorus
petitionem rejecit dicens decretum esse ab imperatore
ut de controversiis Constantinopoli Flavianum inter et
 Eutychen exortis tractaretur. Notarii, qui Acta excipiebant
ex ejusdem Alexandrini episcopi mandato
addiderunt episcopos Dioscoro acquievisse, et acclamasse
de fide nihil esse agendum et innovandum. At
putidum hocce mendacium patefactum est in Chalcedonensi
concilio, actione prima. Immo additum est
Dioscori notarios impetum fecisse in notarios Stephani
episcopi Ephesini; deletumque quod recens
fuerat exaratum, vimque magnam adhibitam, ut eorum
thecas abriperent, et ab iisdem digitos resistentium
pene confractos esse. Ut igitur quae Dioscorus secum
agitaverat exsecutioni demandaret, ex Elpidii comitis
suggestione, Eutyches, probantibus episcopis, ingredi
jussus est, causamque agere, ut quae de fide sentiret
 annuntiaret. Qui consueta calliditate utens, blande,
tamquam testes suae fidei, synodi Patres interpellabat,
prius se ipsum Patri, Filio et Spiritui sancto
commendando. Se fidei libellum prae manibus habere
fassus est, quem sanctae 384 synodo obtulit. In eo
autem se a pueritia constituisse in silentio vivere
asseverat, vitamque usque ad decrepitam senectutem
agere, longe ab omnibus conturbationibus; sed pessimis
periculis insidiantium deinde circumdatum fuisse
contendit, eo quod non acquievisset secundum definitionem
prioris vestri Ephesini congregati concilii, praeter
eam quae in Nicaea a sanctis Patribus fides est exposita,
sapere. In sincerae suae fidei testimonium
Eutyches Symbolum Nicaenum subjecit, ad quod alludere
simulans, postea dixit: Sic ab initio a progenitoribus
meis accipiens credidi; in hac autem fide, et
sum genitus, et statim consecratus sum Deo, et suscepit
me ipsius misericordia; et in hac fide baptizatus signatus
sum, ut usque vixi in ea et mori opto. Quae pariter
ab Ephesina synodo erant statuta juxta S. Cyrilli
 doctrinam, se recipere fatebatur, addito tandem
anathemate contra Manichaeum, Valentinum, Apollinarium,
et Nestorium, omnesque haereticos usque ad
Simonem Magum, et eos qui dicunt carnem Domini, et
Dei nostri Jesu Christi de coelo descendisse . Narrat
post haec quemadmodum Eusebius Dorylaei eum, a
sua pace exturbare volens, tamquam haereticum in
synodo Constantinopolitana sub Flaviano postulaverit,
nullam speciem haereseos libellis inserendo. Quare
subjicit, episcopo Constantinopolitano praecipiente
coactum fuisse ad satisfactionem accusationis. Qui
tamen episcopus (Flavianus videlicet) in multis cum
accusatore degebat, et pene inseparabilis ab ipso, putans
me semper in monasterio (sicut solebam) perdurare.
De qua re certiorem se factum fuisse a magno viro
Silentiario, quem ipsi imperator delegaverat, ut non
se exponeret periculo comminatae salutis, qui de caetero
superfluam (ait) meam esse praesentiam respondit,
cum jam ante discussionem, privatorum odiis et aemulationibus
 quasi per conspirationem esset damnatus .
Narrat deinde se ad satisfaciendum in judicium venisse,
exhibendo fidei confessionem, plane consonam
Patrum Nicaenorum doctrinae, postmodum ab Ephesina
synodo confirmatae, quam neque suscipere concilii
Constantinopolitani PP. sub Flaviano dignabantur,
neque recitari permittebant. Sed exorto secretariorum
tumultu, et multis clamoribus supervenientibus,
quibus ejus animus turbabatur, sicuti et ex
judicum interlocutionibus, quas scripto tenere affirmabat,
ut aliquod aliud adderet Nicaenis et Ephesinis
statutis adhuc ab ipso exigebatur. Ego (ecce dolus
maximus Eutychis) vero timens praevaricari prolatam
definitionem a sancta synodo quae Dei voluntate hic
congregata est, et ea quae definita erant a sanctis Patribus
qui in Nicaea convenerant, rogabam innotescere
vestro sancto concilio, ut his quae a vobis approbarentur
acquiescerem, paratus in his manere. At nihil de generali
concilio, quod appellaret, jam in superioribus
capitibus demonstratum esse arbitramur. Nec propterea
 in hocce rejiciendo mendacio nos immorabimur.
Mendacium tamen hoc gravius reddidit sequenti
calumnia, dicendo factam in eum conspirationem ad
exitum perductam fuisse, quia, subito contra me
longe ante scripta sententia, ut ipsi videbatur, damnatio
legebatur. Addit ejus fidei professionem in monumentorum
serie fuisse deinde mutatam, nullum verbum
faciente de appellatione mea ad vestram sanctitatem
reverendissimo episcopo Flaviano, neque meos
erubescente canos in praeliis contra haereticos et pietatis
confessione senescentis. Sua merita quibus se insignitum
putabat contra Nestorianos dimicando, hic
Eutyches potissimum exaggerat, ut sensim judicum
 favorem eorumque commiserationem sibi nanciscatur.
Sed pejorem adhuc calumniam contra Flavianum
instruxit, confingendo S. episcopum injuria sibi soli
assumpsisse jus de fidei rebus judicandi, et nihil
vestrae sanctitati tanti judicii reservare, et patefacto
tenore sententiae quam in eum idem Flavianus 385
tulit, quamque et in diversis oratoriis, memoriisque
sanctorum post appellationem fecit (ait) in me latam
legi sententiam. Et anathematizabat me, et eos, qui
conveniebant ad me, et colloquebantur mecum, alienos
faciens a sancta communione, non exspectans vestrae
sanctitatis judicium. Demum post talium tantorumque
aliorum mendaciorum seriem et acervum hisce
verbis Ephesini concilii Patres compellat: Rogo nunc
igitur vestram sanctitatem, considerate mihi compositam
calumniam, et factiones, et ex hac causa factam
ubique sanctis Ecclesiis perturbationem, et ex hoc pullulans
plurimis scandalum . . . . . . Ego enim ab initio
vestrae beatitudinis judicium postulavi, et iterum contestor
 coram Jesu Christo.
16. Quis, amabo, scribit eminentissimus cardinalis
Baronius, haec legens, et nesciens esse Eutychetem,
non existimet unum quempiam ex sanctissimis Patribus
orthodoxae fidei praecipuis defensoribus loqui?
Vel quis sciens dici ista ab Eutychete, et nesciat quae
praecesserunt, quaeve subsecuta sunt, non eum statim
conjungat cum antesignanis fidei catholicae, Athanasiis,
Gregoriis, Basiliis, atque Chrysostomis? Quam
graviter tamen ex his Flaviani animus commotus
fuerit, qui se tamquam calumniatorem, et in alterius
innocentiam conspiratorem postulatum audierat, et
velut ecclesiasticae pacis perturbatorem in plena synodo,
ab haeretico homine mentiente, traducebatur,
lector, quaeso, secum recogitet. Quibus sane animi
moestitiis ipse Flavianus credens mederi, acerbiores
fieri expertus est, cum, videlicet, recitato Eutychetis
libello, petiit locum dari accusatori, juberique ingredi
Eusebium Dorylaeensem, et non fuit auditus,
sed repulsus, vetitusque Eusebius admitti in episcoporum
 consessum. Hoc novum facinus, Dioscoro
postmodum in concilio Chalcedonensi objectum fuit,
qui hujus facti turpitudinem in comitem Elpidium,
et Elpidius in imperatorem ita jubentem rejecit.
Eusebiumque et Flavianum, non tamquam accusatores,
neque tamquam vindices eorum quae antea in
synodo Constantinopolitana gesta fuerant esse habendos,
sed dumtaxat tamquam reos, nulla purgatione
admissa esse judicandos. Hinc Dioscorus statim
suggessit esse legenda concilii Constantinopolitani
gesta contra Eutychetem; et quamvis Julius apostolicae
sedis legatus obstitisset, protestatus non permissurum
se illa Acta legi, nisi prius S. Leonis dogmatica
epistola legeretur, ut pariter Hilarus diaconus
contestatus est; tamen legatorum pontificiorum postulatio
rejecta fuit, quia Eutyches, audacter prodiens,
maligne eos tamquam sibi infensos et suspectos
proclamavit, quod apud Flavianum mansissent, atque
pransi apud eumdem essent. Lecta itaque fuere Acta
 Constantinopolitana, et cum ad S. Cyrilli scripta ventum
est, Eustathius Beryti episcopus suggessit, ex
sententia Cyrilli, non dicendas in Christo duas naturas
post incarnationem, sed tantum unam ex sententia
Athanasii. Evictam causam Eutychiani acclamarunt.
Non enim Eustathius episcopus duorum illorum
Patrum mentem capiebat, qui promiscue φύσιν,
naturam pro hypostasi et persona aliquando usurpant,
quod Graecis scriptoribus ante Antiochenum
schisma potissimum commune fuisse, ipsi in nostris
scholasticis Exercitationibus docuimus et demonstravimus.
Caeteri interim episcopi, vel minarum timore
acti, vel promissis corrupti, Ecclesiae catholicae fidem
palam profiteri et explicare ausi non sunt; sed cum
ventum est ad illam extremam Actorum partem, in
qua Eusebius Dorylaei Eutychetem compellaverat, ut
 post adunationem Verbi cum carne duas ad invicem
naturas in Christo distinctas confiteretur, Eutychetis
patroni et fautores audacius exclamarunt: Tolle, incende
Eusebium, iste vivus ardeat, iste in duo fiat;
sicut partitus est, partiatur.
17. Huic autem latrocinali judicandi formae Dioscorum
aliquem 386 ementitum canonici judicii
colorem dare quaesivit. Et idcirco synodum percontatur:
Tolerabilis est vobis iste sermo, post adunationem
duas naturas dicere? Synodus respondit: Anathema
qui dixerit. Haec autem dicta fuisse ab iis qui
Dioscoro blandiebantur Baronius asseverat. Et idem
doctissimus Annalium scriptor fundamenta mutuatur
ex testimonio eorum Patrum qui huic synodo interfuerunt,
et totam causam deinde in Chalcedonensi
concilio retractarunt. Atque provocat potissimum
ad Basilium Seleuciensem episcopum, qui per B.
Joannem episcopum, Dioscorum rogaverat ut interlocutionem
emendaret, et subjecit: Magnam enim
nobis necessitatem imposuisti tunc, tam ab iis qui foris
 erant, quam ex lingua tua. Irruebant in ecclesiam
milites cum armis, instabant monachi qui cum Barsuma
erant, et qui Parabolani nuncupabantur, et
multitudo alia grandis . Haec, quae de vi et metu
per Dioscorum Patribus tyrannice tunc illatis describimus,
in synodo Chalcedonensi testati sunt reliqui,
qui concilio Ephesino interfuerunt. Soli legati apostolicae
sedis nullo metu atque violentia commoveri
potuerunt, ut Dioscori voluntati obtemperarent, vel
ut leviter etiam recederent ab instructionibus et commonitorio
quae a S. pontifice Leone acceperant. Reclamarunt,
exclamarunt, ait Baronius atque publice
contestati sunt nullas prorsus vires habere Acta illa,
quae sola violentia atque tyrannide extorquebantur;
nullumque praejudicium fidei catholicae fieri posse,
cujus formam a sede Petri ad synodum missam nec
legi sivisset nefarius Dioscorus. De laesa imprimis
apostolicae sedis auctoritate graviter postmodum
questus est S. Leo epistola ad Theodosium imperatorem
  , de qua suo loco verba faciemus. Sed et episcopi
ipsi vim undequaque pati cogebantur. Si enim
duas in Christo Domino post adunationem profitebantur
esse naturas, tamquam Nestoriani necandi proclamabantur:
minabatur nobis (aiunt) damnatio, minae
exsilii intendebantur: milites cum fustibus et gladiis
instabant. Timebamus gladios et fustes. Ubi gladius
et fustes, qualis synodus est? Quadraginta duo episcopi
tacere jussi sunt quin possent vel unum proferre
verbum, et quindecim tantum Eutycheti faventibus
loqui permissum est. Tamquam denique omnium
orthodoxorum carnifex Barsumas descriptus est. Quia
surgentibus Aegyptiis et monachis, qui sequebantur
Barsumam, omnique turba coeperunt dicere: Eum qui
dicit duas naturas, in duo incidite; qui dicit duas naturas
Nestorianus est.
18. Qualem ergo tragicum finem habuerit synodus
illa, ex tam lugubri et deplorando rerum ordine, apparatu
et Actorum prosecutione argumentari potest.
 Proclamata enim fuit Eutychis absolutio ab ipso
Dioscoro. Et quamvis Flavianus reclamasset facta
contestatione, quod non fuisset auditus, tamen episcopi,
poenis, metu et taedio acti, et usque ad vesperam
afflicti, propriis ex subscriptionibus ratam habuerunt
ipsius Eutychis absolutionem. Flaviani
tandem et Eusebii Dorylaei damnatio subsecuta est.
Ad quam Dioscorus volens consuetis fraudibus procedere,
Acta concilii generalis Ephesini ad fidem
pertinentia jussit ut legerentur. Et interrogatis omnibus
an iis fidei decretis assentirentur, sine ulla
prorsus animi haesitatione omnes annuerunt. Sic
namque procedens Dioscorus, coloratum titulum
quaesivit, ut non videretur innocentes damnare; sed
eos, tamquam de laesa fide et de Nestoriano dogmate
reos, a religione catholica removere voluit, eos ab
 episcopatu et omni sacerdotali ministerio alienos faciendo
et declarando. Nullam ergo aliam causam in
lata sententia Dioscorus expressit vel indicavit, nisi
hanc unicam, videlicet, Flavianum, Eusebium Dorylaei,
oecumenicae Ephesini synodi decreta violavisse:
omnia pene revocantes, et immutantes, factosque causam
scandali 387 et conturbationis sanctissimis Ecclesiis,
et ubique catholicis populis. Propterea concludit:
Certum est hos ex semetipsis subjacere synodicis
olim a sanctis Patribus definitis damnationibus. Unde
et nos quae eorum sunt confirmantes, memoratos, id est
Flavianum et Eusebium ab omni sacerdotali et episcopali
dignitate esse judicamus alienos. Ne denique videretur
se totius causae arbitrum constituisse, quasi
ad episcopos qui ad synodum convenerant conversus,
eos ita compellat: Confiteatur vero unusquisque
religiosissimorum episcoporum suam propriam voluntatem,
manifestam hanc faciant sub fide monimentorum
. At quorsum ita episcopos alloquitur, cum
quadraginta duobus loqui vetitum fuit? Quando qui
 pii, legitimi, atque sanctissimi erant judices, jure
suffragii et interloquendi privantur, et falsis quaesitis
coloribus calumniantur, persequuntur, quin eorum
contestationibus locus praebeatur? Et denique quomodo
poterant eorum voluntatem patefacere, praesente
carnifice Barsuma et militibus, qui cum caeteris,
fustibus et gladiis eos puras chartas subscribere
cogebant? Exstant enim, notat Baronius, nonaginta
sex episcoporum subscriptiones, magna cum ignominia
postmodum recitatae in concilio Chalcedonensi,
cum causati sunt vim illatam, dum catenae expositae
essent, et parati milites, ut si quis reluctaretur, vinctus
catenis in exsilium duceretur.
19. Flavianus tandem aegre ferens in tali latrocinio
fidei causam ad exitium perduci, intrepidus exclamavit:
Appello a te. Et Hilarus apostolicae sedis legatus
dixit: Contradicitur; et caeteri ejusdem sedis
legati, nullo metu adducti, quamvis proconsulem
cum militibus locum in quo latrocinium agebatur
 ingressum vidissent, audacissimo Dioscoro in faciem
restitere, contestantes nullius esse roboris quae hactenus
per vim et metum fuerant extorta. Publicam
hanc atque solemnem protestationem a pontificiis
legatis factam synodi Actis notarii non inseruerunt.
Nam Acta illa ad Dioscori arbitrium notarii describebant,
alia addentes, alia subtrahentes, alia denique
pro suo pravo ingenio interpretantes, confingentes,
et accommodantes. Dioscori autem tyrannicum
furorem et malitiae impetum neminem moderare et
cohibere potuisse, testati sunt plures ex episcopis,
quos inter Basilius Seleuciae, qui in Chalcedonensi
concilio dixit: Post damnationem Flaviani omnibus
nobis tristibus effectis, et aliquantis quidem nolentibus
emittere vocem, aliquantis autem fugientibus, exsurgens
Dioscorus, et stans in alto, designabat, et dicebat:
Videte qui non vult subscribere ad me, seu contra
me habet. Et quia Eusebius Ancyrae episcopus parum
distulit vocem, periclitatus est et ipse damnari. Nonnulli
episcoporum ibi assidentium, qui tam graviter
 divina et ecclesiastica jura violari et pessumdari viderunt,
Dioscori pedes tenuerunt dicentes: Quia et
tu presbyteros habes, non debet propter presbyterum
damnari episcopus. Nihil dignum damnatione egit. Si
autem et reprehensione dignus est, reprehendatur .
Episcopi porro illi erant Onesiphorus Iconiensis, Marinianus
Synnadensis, et Nunechius Laodicensis.
Horum ergo etiam humillimae supplicationes ambitiosi
praepotentisque Dioscori animum nec leviter commovere
potuerunt. Immo, fractis omnibus Christianae
moderationis legibus, audacior factus, maxime imperiali
fretus potentia, et nebulonum caterva stipatus,
tale praesidium sibi nactum esse arbitrabatur, ut religio
esset sibi soli obtemperare, omnium inferiorum
 et aequalium; immo et superiorum jura ad se unice
impia usurpatione trahendo. Hanc vero effrenatam
illius animi cupiditatem quis quove colore excusare
poterit? Non quidem qui Alexandrinae sedis praestantiam
et dignitatem exaggerat (ut Quesnellus facere
consuevit) quae inter Orientales principatum obtinebat;
non ejus praedecessoris sancti Cyrilli merita et
praerogativae 388 ob quae oecumenicae generali synodo
apud Ephesum habitae praefuit, ut ipse Dioscorus,
nimis a regiis ministris blanditus, sibi persuadere
videbatur, et cui fere omnes tum Orientales,
tum Occidentales Patres obsequium exhibuerunt; non
denique catholicae fidei causa, vel satis difficilis, vel
implexa, nondum explorata, in errorem eum rapuit;
sed sola vafrities, aemulatio et furor. Is namque optime
noverat Romanam S. Petri cathedram hujusque
episcopos tamquam supremos caeterarum Ecclesiarum
judices et magistros habendos esse. Et propterea
Romanum episcopum tamquam Patrem etiam ab
Alexandrino antistite esse consulendum, illiusque
 judicium tamquam firmam regulam omnium controversiarum
esse habendum, scriptis et factis fassus
est.
20. Anno enim Christi 445, ipse Dioscorus vix ad
Alexandrinam sedem evectus, de sua ordinatione et
ad episcopatum electione sanctum pontificem Leonem
fecerat certiorem. Et veritus ne suo pastorali muneri
aliquando deesset, duas ei proposuit quaestiones dirimendas.
Altera de ordinatione episcoporum et presbyterorum,
quando videlicet quibusve diebus juxta
apostolicam traditionem fieri posset; altera vero de
sacrificii iteratione, solemnioribus anni diebus et festivitatibus
recurrentibus habenda, ut plebi supervenienti
posset satisfieri. Utrique enim S. Leo Magnus
occurrens, summum charitatis affectum impendit, ut
ex hoc cognoscere posset quod firmius fundare desiderabat
illius adeptae dignitatis exordia. Epistolam
enim hisce verbis summus pontifex ordiens, et veri
patris et fratris officia cum Dioscoro se agere fassus
 est, ut nimirum totam illam super duas expositas inquisitiones
explicationem et regulam grato et lubenti
animo exciperet. Quantum (ait) dilectioni tuae, Dominicae
charitatis impendamus affectum, ex hoc poteris approbare
quod tua firmius fundare desideramus initia,
ne quid charitati tuae deesse ad perfectionem videatur,
cum tibi spiritalis gratiae merita, ut probavimus, suffragentur
. Eximiis ergo meritis fuisse tum Dioscorum
ornatum, et de iisdem divum Leonem fuisse
certiorem, absque ulla prorsus dubitatione innotescit.
Quare statim subjecit: Paterna igitur et fraterna
collatio debet sanctitati tuae esse gratissima, et a te taliter
suscipi quemadmodum a nobis intelligis proficisci.
Sed quemadmodum has subjiciendas institutiones
Dioscorus debuisset excipere, paulo infra in eodem
epistolae prooemio explicat, ostendens Romanum episcopatum,
non tantum in Ecclesia a Domino principatum
obtinuisse, sed firmiter permanere in divi
Petri institutis, a quibus resilire nemini episcoporum
licitum esse potest. Cum enim beatissimus Petrus
 apostolicum a Domino acceperit principatum, et Romana
Ecclesia in ejus permaneat institutis, nefas est credere
quod S. Marcus, qui Alexandrinam Ecclesiam
primus gubernavit, aliis regulis traditionum suarum
decreta formaverit. Necessitatem autem summae concordiae
Romanam Ecclesiam inter et Alexandrinam
habendae testatus est, ita scribendo: Non ergo patimur
ut cum unius nos corporis et fidei fateamur, in
aliquo discrepemus, et alia doctoris, alia discipuli instituta
videantur . Non ergo ex suae Alexandrinae
Ecclesiae praestantia Dioscorus titulum aut colorem
quaerere aut emendicare poterat. Sat enim clare intellexerat
eam esse ecclesiastici regiminis regulam,
ut in universa Ecclesia Romanus pontifex principatum
 haberet, eumque omnes etiam primarum sedium
episcopi tamquam patrem et doctorem cognoscerent
et venerarentur. Ad talem ergo tantamque rebellionem
nefario quodam furore ex antiquis aemulationibus
et privatis odiis orto ducebatur, sibi optime
conscius irrita et nullius prorsus roboris esse quae
contra S. Leonem, ejus legatos et episcopos appellantes
decreverat. Neque S. Cyrilli ejus praedecessoris
vestigia titulum aliquem ipsius agendi rationi suppeditare
poterant. 389 Is utique Ephesinae oecumenicae
synodo praefuit, non tamquam Alexandrinus
antistes, sed S. Coelestini papae legatus, pontificias
litteras excipiens, et ut synodo legerentur jussit; voluitque
eas tamquam regulam omnium rerum in synodo
agendarum haberi. Restat ergo ut gravem aliquam
difficultatem in fidei causa offendisset, quae
tales tantosque indissolubiles nodos in se contineret
quos solvere ipse nescivisset, ut ignorantiae titulus
ipsi patrocinari posse videretur. At quae ignorantia
 potuit unum episcopum, alias in sacris canonibus
versatum, excusare, qui principaliori Orientis Ecclesiae
praeerat, quique denique ignorare haud poterat
quae ab illius praedecessoribus in ecclesiasticis habendis
judiciis servata fuerant? Porro illius judicandi
formam non alium habuisse titulum quam illum
quem S. Leo adduxit, ex sequentibus verbis perspicue
intelligere possumus: Haec autem ideo culpa processit,
eo quod non pura conscientia et recto judicio
secundum consuetudinem (Dioscorus) et qui collecti
sunt de fide et errantibus protulerunt. In ipso autem
judicio non omnes qui convenerant interfuisse cognovimus:
ecce studiosus judicum delectus, qui a Dioscori
nutibus penderet, designatus. Deinde molli brachio
imperatoris agendi rationem et mandata objurgat,
de quibus antea verba fecimus, de Theodosii divalibus
disserentes. Nam alios rejectos, alios didicimus
intromissos, qui pro supradicti sacerdotis arbitrio impiis
subscriptionibus captivas manus dederunt .
21. Quamvis itaque nullus ex tribus praefatis titulis
 defensionem excusationemque Dioscoro parare
possint, erunt tamen, sicut fuerunt, qui jus in indicendis
synodis imperatoribus et principibus vindicant,
qui etiam affirmare et docere poterunt Dioscoro
praescriptum fuisse Theodosii decreto judiciorum ordinem.
Propterea quod ipse imperator vetuisset ne
Flavianus episcopus Constantinopoleos, aut caeteri
episcopi, qui sententiam adversus Eutychem in synodo
Constantinopolitana dederant, suffragium suum
ferrent in Ephesino concilio. Elpidius enim exsecutionem
mandati hac in parte graviter ursit, Theodosio
ordinem rerum vindicans his verbis: Imperator,
adimplens ipse primus ordinem legum cujus est conditor
et custos, jussit eos qui semel judicaverunt judicandorum
ordinem tenere. Hocce ergo excusationis genere,
cum ipse Dioscorus ab objectis criminibus se purgare
tentasset in Chalcedonensi concilio, quis modo
uti posset ad minuendam saltem, nisi ad penitus
diluendam, illam infamiae notam qua Dioscorus generatim
 inuritur. Sed quid ad haec, quae varios
secum afferunt nodos et difficultates, paucis verbis
minime expediendas et eripiendas? Cum clarissimo
viro Petro de Marca , qui Romanis principibus
hoc jus asseruit pro indicendis quandoque synodis,
et dandis judicibus, dum ecclesiastica judicia fieri
contingebat, sicuti et irrita declarandi concilia, cum
fines praescriptos a principe in modo procedendi
excedebant, quin conciliorum Patres conquererentur
de incompetentia principis, sed de obreptione quam
legatis missis ad primam synodum Ephesinam ostenderunt,
longam deberem hic congressionem instituere,
singulaque ad examen revocare, quae nonnisi
veritatis colorem praeseferunt. At ad aliud otium
 istud reservare opportunum ducimus, paucis dumtaxat
hic annotatis.
22. Et imprimis quod ad synodorum indictionem,
rerumque in iis pertractandarum ordinem spectat,
clariss. de Marca aliquod jus indicare debuisset,
quod naturae legibus divinisque institutis cohaereret.
Non enim sufficit aequitati et concordiae, pacisque
studio inhaerere, quae sacerdotium inter et imperium
procuranda sunt, si in alterutrius praejudicium multa
mala suboriantur. Alias semper in dubio versabimur
an priorum 390 temporum generalia concilia, auctoritate
imperatorum sola vel apostolicae sedis simul
indicta fuerint. Et rursus ultro dato quod Romani
pontifices, imperatorum arbitriis non valentes
resistere, synodorum indictioni acquieverint, an
scrupulus remaneat principes jure vel injuria synodos
indixerint, atque in iis indicendis propriae auctoritatis
limites excesserint. Si ad primam Nicaenam
synodum animum convertamus, hanc utique Constantinum
imperatorem indixisse intelligimus, sed
 ex sacerdotum sententia . Et quoniam tot praesulum
coitio sine imperiali consensu, auxilio atque praesidio
nec fieri nec sustentari poterat, idcirco ad praepediendos
tumultus, et ad faciendam episcopis liberam
potestatem, ut, episcopalibus eorum sedibus ad
tempus relictis, praestituto tempore concilio adessent,
litteras ad eosdem dedit, ut itineri se committerent.
Quo in negotio vicaria usum fuisse potestate,
et ipse Marca asseverare debet. Cum ipse alibi sincere
fateatur, juxta veterem Ecclesiae canonem,
non licere oecumenicam synodum celebrare absque
sententia sedis apostolicae . Si itaque res sic se
habent, jam imperatores non propria, sed vicaria
summorum pontificum, auctoritate, generales synodos
indixerunt. Idque magis exploratum est ex Ephesina
synodo de qua agimus, ad quam indicendam
Theodosium apostolicae sedis auctoritatem adhibuisse,
Leo Magnus in epistola ad eamdem synodum
protestatus est, cujus verba in superioribus retulimus,
 et Marca ipse in margine ad laudatum locum
descripsit. Ut verum tamen fatear, aequitatis et concordiae
ratio semper postulavit, ut, gravissimis in
Romano imperio perturbationibus propter clericorum
scandala et aemulationes gliscentibus, Romani pontifices
non reluctarentur principum et imperatorum
petitionibus, ne Ecclesiae rebus susquedeque versis
etiam civilis administrationis negotia ad exitium
vergerentur, quorum cura potissimum ad saeculi
potestatem pertinebat. Propterea nihil mirum, si,
ad excitatas quandoque turbas componendas, imperatores
ipsi consilium habuerunt de synodis indicendis,
hancque facultatem ab apostolica sede expostulaverint.
Id indicare voluisse clariss. Petrum de
Marca mea est opinio.
23. Quod praeterea ad rerum pertractandarum
ordinem spectat, gravior est difficultas an Romani
principes illum praescribere potuerint, quod docetur
(ait) aliquot exemplis. Quae inter idem de Marca illud
 adducit quod Flavianus et Eusebius Dorylaei non judicum,
sed judicandorum, locum in synodo obtinerent.
Vix arbitrari possum hujus Theodosiani statuti rationem
probari potuisse a viro doctissimo et Parisiensis
Ecclesiae praesule illustrissimo, de Marca,
cum statutum illud naturalibus divinisque institutis
repugnet. Nihil enim perperam a Flaviano ejusque
synodo factum fuisse constabat, ut idcirco ipse Theodosius
rerum ordinem tam injuriosum decerneret,
qualis ille erat, ut Flavianus privaretur jure suffragii
in causa fidei et Eutychetis, quod prorsus inseparabile
erat a sacerdotali dignitate quam in Constantinopolitana
Ecclesia exercebat. Praeterea quale crimen
objiciebatur Flaviano et Eusebio Dorylaei, ut reorum
 judicandorum locum tenerent? Quales erant legitimi
accusatores, qualia indicia et probationes adducebantur,
ut tamquam graviorum criminum rei judicarentur?
Velamine quidem malitiosae justitiae se per
odium et subornationem a synodo judicatum fuisse,
Eutyches voce et scriptis libellis affirmabat. Sed
princeps ille, qui praetextum arripiebat tuendae et
conservandae Christianae tranquillitatis in Ecclesia et
imperio, nondum cognita causa, vindicabat sibi
cognoscere quae ad eum non pertinebant, cum de
nova haeresi et de judicio in eam lato ageretur; idcirco
non poterat eam naturalem legem violare. Legum
conditorem atque custodem Elpidius imperatorem
ibi vocat. Sed quo sensu naturalem divinamque
391 legem custodiebat, quae dictant aliorum legitima
jura non esse violanda, neminem inauditum
suo jure posse privari, nisi forte talis sit culpa quae
ipso genere suo aliquam  poenam inducat? Et forte
gravissima poena ea non debet reputari, qua judicandi
 jure tum Flavianus tum Eusebius privabantur,
et imperiali statuto inter judicandos locum tenere
jubebantur? Sola contumacia pro crimine aliquo
praesenti, vel praeterito, statutum antiquum ordinem
legum Theodosio permittere potuisset, aut abolere,
aut immutare. Quid vero? Nec Flavianus, nec Eusebius,
tribus propositis edictis, aut uno pro tribus,
quod vulgo peremptorium appellatur, admoniti et vocati
fuerunt, nec suam praesentiam denegarunt.
Igitur tamquam contumaces haberi non poterant.
Quinimmo, vix acceptis litteris synodi indicibus,
nulla interposita mora, vel impedimento emendicato,
ad conventum convolarunt. Unde injuria ibi affirmatur,
quod imperator adimplens ipse primus ordinem
legum, cum nullum ordinem, nullam aequitatem,
nullam denique legem servaverit jubendo qui semel
judicaverunt judicandorum locum obtinere. Ego igitur
potius crederem Elpidium imperatoris auctoritate
abusum fuisse, eaque lege urgere voluisse, ut contra
omne jus, nec Flavianus, nec Eusebius, neque alii
 qui innocentes et sine ullo crimine damnati fuere,
etiam secluso quocumque defensionis genere indebitas
poenas subirent. Maculam tamen ullam illustrissimo
episcopo Parisiensi inurere non intendimus,
quod talia jura saeculi principibus vindicare voluerit,
sed explicare dumtaxat in votis habuimus valde infirma
et falsa esse ea principia, ex quibus praescriptum
ab iis principibus judiciorum ordinem probare
assumpsit.
24. Tandem vero ultimam Ephesinorum gestorum
partem, qua latrocinium ad exitum Dioscorus perduxit,
brevissime recensebo. Huic porro synodali
actioni Romani pontificis legati adesse recusarunt:
sed, accepto Flaviani appellationis libello, nulla
prorsus violentia compelli potuerunt ut diutius apud
Ephesum remanerent, atque constanter, ut decuit,
fuerunt protestati, nequaquam id quod constituebatur
sedem apostolicam recepturam . Parvi autem pendisse
Dioscorum has legatorum pontificiorum protestationes,
 ipsiusque Flaviani appellationem, testatus
est Hilarus in epistola ad Pulcheriam augustam.
Posteaquam injustae voluntati Dioscori atque sententiae,
ait Hilarus, communicare non potui ad aliud concilium
 (id est, ut animadvertit Christianus Lupus,
aliam synodalem actionem) terroribus atque insidiis
evocare conatus est, quatenus me, quod absit, aut seductionibus
me faceret consentire ad condemnandum
sanctissimum Flavianum episcopum, aut resistentem
teneret, ut mihi non esset sententia ad pietatem vestram
 Constantinopolim percurrere, aut ad Romanam Ecclesiam
remeare. Verumtamen confidens auxilio Christi,
quod attinet ad damnationem reverendissimi ac sanctissimi
viri, innocentem me integrumque servavi, licet
nulla flagella, nulla tormenta me possint facere ejus
consentire sententiae; sed, omnibus derelictis, exinde
discessi, per incognita et invia loca Romam veniens, ut
reverendissimo papae omnium quae in Epheso gesta sunt
idoneus nuntiator existerem . Concinunt Hilaro
Prosper in Chronico, et Theodoretus . Dioscorus
tamen, post legatorum pontificiorum fugam, nec mitior
factus, nec veritus debitas quandoque poenas solvere
debere, flagitiis nova addens flagitia, non tantum
monachos qui pro Eutychiana haeresi certabant absolvit
et 392 in communionem recepit, sed plurimos
orthodoxos episcopos e suis sedibus dejiciendos
et expellendos esse declaravit: alios in exsilia deportavit,
et istis adhuc superstitibus alios substituere
fecit. Omnium primus dejectus fuit Theodoretus Cyrensis,
inauditus, non evocatus, et absens ultra
 quinquaginta mansiones, qui Theodosii decreto exsul
detinebatur. Quaesitum procurasse titulum pro hujus
damnatione Dioscorum notissimum est. Nam cum
antea Theodoretus impugnasset capitula S. Cyrilli,
etiam post initam pacem et obtentam ecclesiasticam
reconciliationem ab episcopatu dejectus est. Quare
episcopali domo privatus, et ex amicorum stipe vivere
coactus, quorum unus in eum maxime liberalis
fuit Uranius episcopus Emesenus. Hinc (subjicit
Christianus Lupus) per Anatolium patricium principi
supplicat, aut appellationem suam prosecuturus Romam
accedere, aut certe redire ad suum, in quo olim
monachus professus, monasterium, distans centum
millibus a civitate Cyrensi. Sed de hujus appellatione
ad S. Leonem alibi opportunius verba facere reservamus.
Secundus quem e sua sede episcopali ejiciendum
esse Dioscorus statuit, fuit Ibas metropolita
Edessenus, propter famosam epistolam sancto Cyrillo
Alexandrino injuriosam, ad Marim Persam scriptam,
 qui pariter non permissus synodo adesse,
absens damnatus est. De cujus a synodo exclusione
est sermo in concilio Chalcedonensi, actione 9, et
apud Liberatum diaconum, cap. 12 . Aequale infortunium
pariter passi sunt Sabinianus episcopus
Perrhensis in provincia Eufratesia, Evagrius Epiphaniensis,
qui addit dejectos etiam fuisse Aquilinum
Bibli, Irenaeum Tyri, Sophronium episcopum Constantiensem,
Cypriorum metropolitam, et Joannem
Germaniciensem. Omnium ultimus dejectus fuit
Domnus episcopus Antiochenus, de quo Liberatus
haec habet: Post omnes autem et Domnum Antiochenum
remanentem ab orthodoxorum depositione, quia
particeps factus Dioscorus in orthodoxorum depositione
et Eutychetis absolutione. Depositus est autem dolo
Dioscori sic. Postquam consensit in omnibus Dioscoro,
datis in medio ejus epistolis, quas ad ipsum Dioscorum
Antiochenus Domnus contra duodecim Cyrilli capitula
scripserat, eo quod essent obscura, damnavit aegrotum
 et absentem illa die. Denique in dejectorum episcoporum
locis alios substituere, eligere et ordinare ausus
est Dioscorus, plenariam sibi generalium synodorum
auctoritatem usurpando etiam contra mandatum canonis
4 concilii Sardicensis, quo jubetur ne quis in
locum episcopi depositi substituatur, priusquam Romanus
pontifex sententiam tulerit . Tantum enim abest,
ut Dioscorus huic canoni qui sub nomine Nicaenorum
laudabatur obtemperare voluerit; quinimmo, usurpato
sibi totius ecclesiastici regiminis imperio contra
 omnia naturalia, divina et ecclesiastica jura et fidem,
ad exitium perducere et omnium Ecclesiarum statum
subvertere voluerit, sibi dumtaxat obtemperando.
Verum de horum electionibus ordinationibusque
verba faciemus S. Leonis gesta describentes in lib. II
Historiae Eutychianistarum, quemadmodum et de
Sardicensibus canonibus cap. 10 hujus libri.