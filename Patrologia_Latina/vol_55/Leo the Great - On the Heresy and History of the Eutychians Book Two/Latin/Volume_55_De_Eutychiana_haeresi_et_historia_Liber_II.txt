PROLOQUIUM. </center></h4><nobr><sub></sub></nobr> 
<p><strong>448</strong> Inter praecipuas causas quibus oppido fit ut
quamplurimi in sincerae veritatis odium Chalcedonensibus
Actis et Leoninis scriptis abutantur ad apostolicae
sedis jura abolenda aut saltem elevanda, ea certe
censenda est quae proficiscitur vel ex quadam maligna
veterum monumentorum interpretatione, aut ex
parum accurata diligentia in iisdem evolvendis, lustrandis
simulque conferendis. Si enim, omnium
partium studio seposito, cum theologi, tum antiquarum
rerum tractatores, causas de quibus nos agere
deliberamus disputare voluissent, atque judicium
interponere, quemadmodum aevi res postulabant,
obscuris quibusdam factis maximum lumen attulissent,
<nobr><sub></sub></nobr> neque nobis aliisque scriptoribus tantopere
fuisset laborandum in detegendis refellendisque iis
commentis quae ipsi ad veritatem abscondendam
opprimendamque excogitarunt, ad aliorum animos
praejudiciis falsisque opinionibus imbibendos et depravandos.
Itaque cum in praecedentibus Exercitationibus
quamplurima e tenebris educere conatus
fuerim quae ad Eutychianae haeresis auctorem, vindices
propugnatoresque pertinebant, cum praeterea
de ecclesiasticis judiciis in Eutychetis condemnationem
ipsius aliorumque appellationes abundantius
egerim, perspicue explicando suprema apostolicae
sedis jura, et consuetudinem in Orientalium etiam
causis judicandis retractandisve, atque id genus alia
plurima; jam mihi lustranda et recensenda superesse
<nobr><sub></sub></nobr> intelligo quae tandem contra eamdem Eutychianam
factionem in Chalcedonensi synodo ex Leonis sententia
gesta sunt; quaeque idem S. pontifex in reliquo
suae vitae cursu pro Christianae reipublicae bono
fideliter adimplevit. Fateor quidem in praecedentibus
conscribendis Exercitationibus longum quandoque
habuisse sermonem, a quo nostri aevi viri abhorrere
solent, leviori potius rerum cortice delectari assueti,
quam in sincera earumdem veritatum inquisitione
exerceri. Sed ad hanc necessitatem prolixioris quandoque
sermonis habendi multae causae me compulerunt.
Quarum altera ex usu illarum institutionum
oriebatur quas multorum annorum spatio in scholis
theologiae exponere fui assuetus, in quibus expendendis
brevis et stricta oratio adhiberi haud potest,
ne auditores minus sufficienter edoceantur. Propterea
hanc consuetudinem longa industria comparatam
valde difficile superare potui. Altera vero nostris
adversariis adjudicanda est, qui cum obscuras quasdam
multisque cavillis circuminvolutas quaestiones
<nobr><sub></sub></nobr> excitassent, quibus pro praesenti scribendi proposito
<strong>449</strong> me occurrere oportuit, paucis eorum argumenta
eripere atque refellere prorsus impossibile
fuisset, cum multoties ad genuinos fontes horumque
interpretes provocare mihi opus fuit, ut male congesta
et constructa eorum aedificia atque systemata
demonstrarem. Verumtamen in postrema harum
Exercitationum parte omnino brevitatem prosequi
nitar; nonnulla annotationum subsidio indicando,
sive supplendo; alia in synopsim, vix ulla instituta
cum adversariis congressione, redigendo; alia tandem
quae pro quaestionum amplitudine et difficultatibus
dicenda superessent, et a quibusdam optimae
fidei et eruditionis viris jam illustrata fuerunt, quasi
intacta relinquere deliberavi, ad eos scriptores qui
nos praecesserunt nostros lectores remittendo.</p>
<br> <h4><center>CAPUT I.
<em>Diu desideratam a Leone Magno generalem synodum
tandem in Oriente habendam imperator Marcianus
permisit. Cujus dispositioni S. P. gravioribus ductus
rationibus cum posset obsistere, tamen praepeditus
ne synodo interesset, quatuor legatos in Orientem
mittit, qui ipsius nomine, vice et loco, eidem praesint.
Omnia idcirco agenda disponit, datis hac de
causa aliis et aliis epistolis ad Paschasinum, ad
Marcianum, ad Anatolium, ad Pulcheriam augustam,
et ad Julianum Coensem.</em> </center></h4><nobr><sub></sub></nobr> 
<p>1. Vix facta nova legatorum in Oriente expeditione
pro quibusdam recipiendis lapsis ad poenitentiam venire
cupientibus, de habenda generali synodo, cum
summus pontifex, tum Marcianus augustus tandem
deliberarunt. Hanc enim in votis Leonem habuisse,
statim infelici latrocinalis Ephesini exitu audito,
produnt istius litterae datae ad Theodosium eodem
anno 449, in mense Octobris, de quibus in antecedentis
libri Exercitationibus verba fecimus. Sed cum
Theodosius augustus, in Eutychem propensus, circumventus
<nobr><sub></sub></nobr> fuisset a factiosis viris, quibus ducebatur,
irrita tum prorsus reddita sunt pontificia desideria,
donec ad imperium assumptus Marcianus, Orientis
res jam fere pessumdatae erigerentur. Igitur in sententiam
Leonis imperator veniens, de loco tamen et
tempore non conveniebant. Leoni in Italiam synodum
cogi placebat, secum recogitans omnia praecavere
mala quibus memoria latrocinii Ephesini vehementer
afflictabatur, optans praeterea se adesse concilio.
At imperator videns per totum Orientem haeresim
<nobr><sub></sub></nobr> grassari, ibidem esse jugulandam credidit, et
propterea, ultro citroque litteris missis, Marcianus
rerum necessitate ductus, et ab Orientalibus episcopis
sollicitatus, non amplius synodi congregationem
deferendam esse arbitratus est. Cum ergo ex Italia
nec consuetudo, nec patriae amor, nec externi hostes
Hunni, duce Attila, Leoni egredi permitterent, Paschasinum
Lilybaei episcopum ad vices suas implendas
seligit, quem pauci doctrina, sanctitate et fama
adaequabant. Maximum hujus episcopi animi robur et
constantiam jam probaverat dura illa atque longa
servitus quam subiit apud barbaros; atque istius
scientia apprime noscitur ex cycli paschalis emendatione,
circa quam a S. Leone fuerat consultus.
Quem praeterea idem S. pontifex tanti fecerat, ut ipsi
jam pridem a duobus annis commisisset curam antiquae
disciplinae reparandae, et mores Ecclesiae Siculae
emendandi, ut ex epistola olim 4, nunc apud
Quesnellum 16 colligitur, cujus ultimum caput hisce
verbis clausit: <em>Haec autem quae vobis, inspirante Domino,
</em><nobr><sub></sub></nobr> <em>insinuanda credidimus, per</em> <strong>450</strong> <em>fratres et
coepiscopos nostros Baccillum atque Paschasinum ad
vestram volumus notitiam pervenire. Quibus referentibus
cognoscamus quam reverenter a vobis apostolicae
sedis instituta serventur.</em> Tum ergo novas litteras dare
voluit quasi praenuntias muneris quod paulo post
eidem demandare cogitabat. Propterea ut ejus animum
necessaria institutione praepararet, ad eum
mittit celebrem epistolam ad Flavianum, <em>quamque</em>
(ait) <em>universalis Ecclesia amplectitur, diligentius tibi
recensendam cognoscendamque direxi.</em> Multa de Eutychiana
et Nestoriana haeresibus disserit, a quarum
labe ut Constantinopolitanam purgaret Ecclesiam,
legatos pontificios jam illuc misisse narrat, qui de
incarnationis sacramento ea praedicantes quae SS.
Patres docuerunt, et quae Ecclesiarum universitas
pridem tenuerat, feliciter impetrarunt ut <em>totam Constantinopolitanam
eamdem Ecclesiam cum monasteriis
omnibus et multis episcopis</em> ad bonam frugem reducerent;
<nobr><sub></sub></nobr> qui praebuerunt consensum, <em>et subscriptionibus
suis Nestorium et Eutychen</em> cum suis anathematizarunt
dogmatibus. Quae ut evidenter a Paschasino cognoscerentur,
<em>aliqua</em> (ait) <em>ad dilectionem tuam scripta
transmisi.</em> Addit deinde: <em>Noveris etiam proxime
me epistolam Constantinopolitani episcopi accepisse,
quae refert Antiochenum episcopum</em> (Maximum videlicet)
<small>[Note: <nobr><sub></sub></nobr> Epist. 68, cap. 1.]</small>, <em>missis per provincias suas tractatoriis, universos
episcopos et epistolae meae praebuisse consensum,
et Nestorium et Eutychen pari subscriptione damnasse.</em>
Qua in re minime aures et fidem Quesnello praebere
possumus, qui Anatolii merito illius consessus praesidis
haec omnia adjudicavit <small>[Note: <nobr><sub></sub></nobr> Vide quam nugatorie fabulatus fuerit Pasch.
Quesnellus in causa Domni Antioch. Maximi praedecessoris,
sibi blandiendo nullam reperiri causam cur
S. Leo ratam habere potuerit hujus electionem et
Domni depositionem. Quae duo potissimum illum in
eam absurdam opinionem induxerunt, ut actionem
<nobr><sub></sub></nobr> Chalcedonensem de Domno, tamquam supposititiam
et falsam rejiceret. An non is etiam ante Chalcedonense
concilium Antiochenum patriarchatum Nestoriana
et Eutychiana labe per Domnum infectum purgavit?
Vide quae de tali actione jam scripsimus, cl.
Stephani Baluzii vestigiis insistendo.]</small>. Nam S. Leo de pluribus
rebus Paschasinum instruere volens, seriem
omnium quae a suis legatis apud Constantinopolim
gesta fuerant transmisit, certe haud Anatolio vindicans
Constantinopolitanae Ecclesiae purgationem, Nestorii
et Eutychetis damnationem, sed illius dumtaxat
facit mentionem, quatenus jam ab eo relationem
obtinuit de iis quae per Maximum in Antiochenas
<nobr><sub></sub></nobr> provincias fuerant in fidei praesidium atque
munimen religiose exsecutioni demandata. Quid?
Anatolius, cujus fides suspecta fuerat, legatis pontificiis
praesentibus Constantinopolitano potuisset
praeesse conventui? Figmentum est; illudque refellimus
in nostra dissertatione de Photio Tyrio, ad
quam nos lectores remittimus.</p>
<p>2. In postrema tandem suae epistolae parte S. pontifex
a Paschasino rationem Paschalis festi servandam
anno 455 sciscitatur; eo quod in annotatione
<nobr><sub></sub></nobr> Theophili invenerat sanctae memoriae Alexandrinum
episcopum octavo kalendas Maii constituisse Pascha
celebrandum esse: <em>quod a regula ecclesiastica penitus
invenimus alienum.</em> Quoniam, subjicit, <em>in nostris paschalibus
cyclis, quod bene nosse dignaris, decimo
quinto kalendas Maii ejusdem anni Pascha celebrandum
esse sit scriptum.</em> Idcirco omnem errorem praecavere
et ambiguitatem tollere volens, eidem mandat
ut cum peritis quibusque diligentius requirat
atque pertractet novam temporum supputationem,
et coelestium orbium regulam atque cursum. Sed de
hoc paschali cyclo, quem emendari S. Leo Magnus
exoptavit, rerum ordine servato, verba faciemus de
rebus gestis disserentes, quae Chalcedonense concilium
subsecutae sunt.</p>
<p>Mirum tamen est hac in epistola nihil Paschasino
indicatum fuisse <strong>451</strong> de itinere aggrediendo Nicaeam
versus, ut ibi pontificias ageret vices in synodo,
quam incunctanter fieri postulaverat Marcianus.
Nam cum praefatam epistolam scripsisset octavo
<nobr><sub></sub></nobr> kalendas Julii, et duobus vix elapsis diebus tres alias
scripsisse inveniamus, unam ad Marcianum augustum,
alteram ad Anatolium, tertiam denique ad Julianum
Coensem episcopum, in quibus mentionem
facit jam de institutis ad novam synodum legatis,
idcirco argumentari licet die septima kalendarum
ejusdem mensis imperiales litteras recepisse, quibus
synodum non amplius differri postulabat. Ad has litteras
Quesnellus animadvertens, plane dissimulavit
ea omnia quae summorum pontificum jura patefaciunt.
Et dumtaxat stylum convertit ad exaggerandum
quemadmodum Leo aegre tulerit synodum nec
differri, nec fieri in Italia, et plus valuisse Anatolii
Orientaliumque vota, quam sua. Non tamen erat in
animo summi pontificis pacis consilia comperendinatione
omittere. Vereor tamen nostrum interpretem
pontificiae voluntatis scopum hisce divinationibus
haud esse assecutum. Votis enim Marciani imperatoris
potuisset Leo obsistere, ut sincere fassus
<nobr><sub></sub></nobr> in epistola hac occasione ad eumdem scripta. Cujus
quippe voluntati non alia de causa obviare distulit,
ne devoto principis arbitrio repugnare velle videretur.
Ad haec verba animadvertat, quaeso, Quesnellus,
et quotquot cum eo nugari solent. <em>Credebamus clementiam
vestram</em> (ita epistolam orditur) <em>id desiderio
nostro posse praestare, ut, praesenti necessitate respecta,
differri ad opportunius tempus sacerdotalem synodum
juberetis.</em> Hujus pontificiae fiduciae illud erat fundamentum:
<em>Ut, evocatis de cunctis provinciis sacerdotibus,
vere posset esse universale concilium.</em></p>
<p>3. Quis enim ignorat externam illorum afflictorum
temporum faciem multarum provinciarum episcopis
prohibere potuisse e suis dioecesibus exire, ne plebes
sibi commissas barbarorum furori tamquam orphanas
desererent, et semetipsos iis periculis exponerent
quae ab hostium copiis pati solent? Non aegre igitur
ferebat Leo quod synodus non differretur, vel quia
imperiali jussione, cui non potuisset obsistere, urgeretur;
sed quia tempus illud minus congruum pro
<nobr><sub></sub></nobr> sacerdotum et ecclesiasticorum incolumitate, cui
prospicere volebat, ipsi videbatur; et aliunde Nicaena
urbs, ad quam episcopi convenire debebant, frustrabat
pontificium desiderium, quo ipse ducebatur ut
immediate synodo generali interesset. Quare cum
intellexisset imperialem illam jussionem a catholicae
fidei amore derivari, nec apostolicae sedis jura leviter
laedi, illi obsistere noluit. Quod subsequentibus verbis
clare explicavit, subjiciens: <em>Sed quia vos amore
catholicae fidei congregationem nunc fieri voluistis, ne
devoto obviare viderer arbitrio, fratrem et coepiscopum
meum Paschasinum,</em> etc. Praeterea si quid in hac
parte Anatolii et Orientalium vota valuerunt, id pontificiae
indulgentiae dandum est, qui <em>devoto</em> Marciani
<em>arbitrio</em> obsistere noluit. At quis conjiciet eum aliqua
lege aut necessitate ductum obviare non potuisse,
<nobr><sub></sub></nobr> cum solius imperialis arbitrii faciat mentionem? Fortem
habebat animum in tuendis suae sedis praerogativis
et juribus, et indulgenter dumtaxat ea magnis
principibus permittebat quae in communem Ecclesiae
utilitatem redundare poterant, quaeque, ex altera
parte, nec ipsius laederent auctoritatem, nec pontificiae
dignitati vulnus aut dedecus inferrent.</p>
<p>4. Paschasino deinde Bonifacium presbyterum ex
urbe Roma adjunxit, et ad eamdem synodum misit,
quibus et illos duos legatos sociari jussit, Lucentium
videlicet et Basilium, quos Constantinopolim jam
miserat pro habendo synodali conventu ad lapsos poenitentiam
agentes recipiendos. Synodi tandem generalis
praesidem Paschasinum instituit; non ea quidem
ratione qua Quesnellus interpretari nisus fuit, nimirum,
ut falsitatum turbine catholica constantia resisteret,
utpote homo qui absque odio et gratia laborem
assumpsisset pro solius haereticae impictatis excidio,
sed quia summi pontificis partes assumere et
obire debebat. Quare delendam <strong>452</strong> esse Quesnelli
<nobr><sub></sub></nobr> marginalem notam, utpote aequivocum sensum reddentem,
censuimus, quam ad oram suae editionis
scripsit: Nota qua de causa Leo legatum suum synodo
universali praesidere cupiat. Nam pontifex
hoc munus suo legato deberi illa verba indicant:
<em>Praedictum fratrem et coepiscopum meum vice mea synodo
convenit praesidere.</em> Non ergo id solum desideravit
S. Leo, sed <em>convenire</em> aut <em>deberi</em> non obscure significavit;
potissimum ad reparanda illa apostolicae
sedis jura quae per unius Dioscori impotentiam in
latrocinio Ephesino pessumdata et abolita fuerunt,
ut ex concilii Chalcedonensis definitione exploratum
est. Sibi concinit S. P. in sequenti epistola ad
Anatolium, in qua clarius significat clementissimi
principis dispositioni obsistere noluisse, praesertim
quia generale concilium et ipse <em>magno desiderio</em> depoposcerat.
Quoniam vero quatuor illis viris ex Sicilia
et Italia Orientem pro tam gravi negotio adeuntibus
valde difficile fuisset Leonis jussa adamussim
<nobr><sub></sub></nobr> exsequi, nisi ab aliquo probatae fidei viro, qui omnes
Orientalium agendi rationes, studia, artes, vafritiem
tergiversationesque apprime noscere potuisset; veritus
quidem Leo, et rationabiliter, ne Paschasinus
cum aliis legatis in muneribus exsequendis deciperentur,
Juliano episcopo Coensi demandat iisdem ea
monita et consilia suggerere, eaque praestare subsidia
quae ad abolenda evertendaque scandala et ad rerum
emergentium necessitates prodesse posse judicabit.
Nihil plane nostro confingimus arbitrio. Id indicant
illa sanctissimi Leonis summi pontificis verba ad
eumdem Coensem episcopum: <em>Ut omnium scandalorum
strepitus auferatur, necessario fraternitati tuae
quod omni Ecclesiae prosit injungimus, ut cum fratribus
et coepiscopis nostris Paschasino et Lucentio . . . . . ,
quos vice nostra ad praedictum conventum ire praecipimus,
curam tuam actionemque conjungas, in omnibus
auctoritate nostrae praeceptionis usurus.</em> Notanda sunt
verba sequentia: <em>Quoniam scimus omnium illic actarum
rerum majorem te quam nostros habere notitiam,
</em><nobr><sub></sub></nobr> <em>ut dum curam tuam illis consiliumque sociaveris, in
nulla parte fallantur</em> <small>[Note: <nobr><sub></sub></nobr> Epist. 71. Haec autem epistola cum duabus praecedentibus data est sexto kal. Julii anni 451.]</small>.</p>
<p>5. Nondum satis communi Ecclesiarum bono Leonem
consuluisse sibi videbatur, nisi ad synodum,
quae apud Nicaeam primum, deinde apud Chalcedonem
cogebatur, regulas necessario sequendas misisset.
Propterea eadem die quinta kalendarum Julii ad
omnes generalis hujus synodi Patres epistolam scripsit,
tria potissimum capita continentem, in quibus
tota agendarum rerum ratio versabatur. Ecquis enim
plene atque perfecte vim, pondus et energiam quibus
totius istius epistolae textus refertus est poterit explicare?
Dignitatis majestatem, supremi capitis auctoritatem,
et in universam Ecclesiam etiam in conciliis
congregatam Romanum pontificem jurisdictionem
habere, satis manifeste patefacit, quin quispiam
<nobr><sub></sub></nobr> aut ex primarum, aut ex inferiorum sedium episcopis
eidem ausus fuerit refragari. His enim verbis auctoritate
majestateque plenis epistolam orsus est: <em>Optaveram
quidem, dilectissimi, pro nostri charitate collegii
omnes Domini sacerdotes in una catholicae fidei
devotione persistere, nec quemquam gratia aut formidine
potestatum saecularium . . . . . ut a via veritatis abscederet.</em>
Molli brachio hic vellicat eos qui in praecedenti
depraedatoria synodo, ab improborum a micitia
victi aut formidine deterriti, in horrenda illa gravia
facinora, Dioscori et Chrysaphi artibus, lapsi fuerant,
quorum ultionem ideo prolatam hactenus fuisse asseverat,
ut Dei misericordia poenitentibus elargiretur.
Subjicit se ab imperatore fuisse invitatum synodo
praeesse, <em>beatissimi Petri apostoli jure atque honore
servato.</em> Cujus votis ne annueret, nec temporum afflictorum
necessitas, nec ulla consuetudo permittebat.
Duplici tamen modo synodo adesse atque praeesse
fatetur. Primo in quatuor illis <strong>453</strong> legatis vicariam
ipsius personam agentibus; deinde verbi divini praedicatione,
<nobr><sub></sub></nobr> satis explicata in celebri epistola ad Flavianum,
ex qua ignorare haud poterant <em>quid ex antiqua</em>
(ait) <em>traditione credamus, non possitis dubitare
quid cupiamus.</em> In altero capite jam statutum fuisse
quid de sacramento incarnationis pie et sincere ab
omnibus esset confitendum plenissime et lucidissime
cunctis esse patefactum asseverat <em>per litteras quas
misimus ad beatae memoriae Flavianum episcopum.</em>
Tandem vero pravas factiosorum aemulationes animadvertens,
catholicis episcopis injuria a sedibus <em>expulsis</em>
et in exsilia deportatis, atque in locum superstitum
aliis substitutis, jubet primitus medicinam
justitiae adhiberi, ne <em>quisquam careat propriis aut
utatur alienis.</em> Ex quo Leonis Magni pontificis mandato
intelligimus Eusebium Dorylaei, Theodoretum
Cyri, aliosque catholicos episcopos, qui violentiam
passi fuerant, propriis sedibus esse restituendos;
Domno vero Antiocheno, Dioscori et Eutychetis nutibus
suffragatori, nullum jus superesse potuisse ut
<nobr><sub></sub></nobr> pristino honori et dignitati quibus exutus fuerat
restitueretur. Profecto si hanc Leoninam praescriptionem
Quesnellus attendisset, vix unam ex tantis quaestionibus
excitasset, inquirondo cur, rescissis a
Leone latrocinii Ephesini actis, non fuisset ei permissum
ad Antiochenam sedem remeare, pro qua
Maximus fuerat ordinatus; neque incassum tantopere
laborasset ut contenderet actionem illam de Domno
Antiocheno esse supposititiam.</p>
<p>6. Sed ad rem nostram iterum venire volentes,
Leo Magnus ab incoepto non desistit studio. Nam
discessurus Bonifacius presbyter ex urbe Roma, ut
pontificii <em>vicarii</em> sive legati munere in synodo fungeretur,
huic novas litteras Marciano augusto reddendas
tradidit, in duo tantum capita distributas; quorum
priori in imperatoris mentem praecedentem renovat
petitionem, qua ad tranquilliora tempora, longe ab
hostili metu, synodum maluisset differri. Laudat
tamen pium imperiale studium, quo humanis negotiis
divina praeponebat, inquirendo ne inter sacerdotes
<nobr><sub></sub></nobr> sensuum esset dissonantia, et in Evangelii praedicatione
ulla esset discordia. Quae duo ibidem ipsius
pontificium animum movebant, ne hisce <em>dispositionibus</em>
de synodo extra Italiam et tali tempore habenda
<em>reniteretur,</em> optans (ait) <em>ut in omnium cordibus catholica
fides, quae non potest nisi una esse, firmetur.</em> Post
haec de ambobus Ephesinis conciliis verba facit.
Quorum alterum merito et juste Nestorium, hujus
dogma et asseclas damnasse asseverat; alterum vero
Eutychetis causa habitum, non posse vocari <em>concilium,
quod in eversionem fidei constat agitatum,</em> quodque
ecclesiastica potissimum et imperiali deinde ipsius
Marciani auctoritate fuerat cassatum.</p>
<p><nobr><sub></sub></nobr> 7. Formulam autem futuri judicii in synodo habendi
S. pontifex cunctis Patribus per quatuor legatos
Chalcedonem missos, cum in hac, tum in subsequenti,
et demum in una ad Pulcheriam augustam epistolis
praescripsisse narrat, vetans ne ulla quaestio de fide
institueretur; cum nimis injuriosum atque obsonum
prorsus esset fidem quam beati Patres nostri ab
apostolis sibi traditam <em>praedicarunt, quasi dubiam retractare.</em>
Tandem se in legatis concilio adfuturum
spondet, dicens: <em>Nec me quoque, ut voluit vestra clementia,
ab illo credatis abesse concilio, cum in his fratribus,
quos direxi, id est Paschasino et Lucentio episcopis,
Bonifacio et Basilio presbyteris, sed et in
fratre meo Juliano, quem eorum volui esse participem,
etiam mea sit aestimanda praesentia.</em> Hanc epistolam
scripsit sanctus pontifex VI kal. Julii anni 451. Sed
cum post quindecim dies certior factus fuisset Paschasinum
ex Sicilia ad Orientem navigasse, apostolicae
sedis mandata exsecuturus, novas litteras ad
ipsum Marcianum imperatorem dare constituit, in
<nobr><sub></sub></nobr> quibus legatos suos ipsi commendat, iterumque postulat
ne disputatio de fide illic instauretur. Hoc ipsum
praestitit cum Pulcheria augusta, ad quam epistolas
misit per Theoctistum Magistrianum. In hac quippe
de suis legatis ad concilium missis primo verba faciens,
iterum <strong>454</strong> explicat quemadmodum desideraverit
in Italia synodum congregari. Deinde servandam
esse in ecclesiasticis causis omnem moderationem
mandat, quae procul abfuit ab Ephesino latrocinio,
ubi <em>primates synodi nec resistentibus sibi fratribus
nec consentientibus pepercerunt.</em> Quare cupiens vulneribus
majoribus medicinam adhiberi, decrevit correctis
veniam non esse denegandam. Tandem, haeresis
exstinctionem obtinere desiderans, etiam haeresiarchas
indulgentiam poscentes, nec rejiciendos, nec temere
recipiendos deliberavit; qui quamvis post injustum
judicium non essent catholicae fraternitati honorabiles
ut fuerunt, tamen cum suas adhuc obtinerent sedes,
et episcopatus sui honore potirentur, ecclesiasticam
<nobr><sub></sub></nobr> pacem ipsis non denegare jubet, si per veram atque
necessariam satisfactionem resipiscerent.</p>
<p>8. Regulas igitur omnium rerum in synodo agendarum,
cum in hac atque praecedentibus epistolis,
tum in commonitorio suis legatis dato S. Leo proposuit,
praescripsit, praedefinivit. A quibus quidem
resilire nemini permissum esse poterat, ne irrita
et vacua synodalia Acta redderentur quemadmodum
videbimus opportuniori loco, agentes de primatu Constantinopolitanae
sedis post Romanum pontificem,
quem PP. illi Anatolii ambitui nimium faventes stabilire
conabantur. At cum in laudatis epistolis potissimum
S. pontifex de fidei dogmate unanimiter asserendo
juxta celebrem epistolam quam scripserat
ad Flavianum disserat, et de ecclesiastica pace iis
etiam danda qui per latrocinium Ephesinum a catholica
exciderunt societate, indignos se reddentes iis
Ecclesiae honoribus, gradibus et praerogativis quibus
potiebantur, eosdem lapsos ad sinceram poenitentiam
venire cupientes, debita ab iisdem satisfactione praemissa,
<nobr><sub></sub></nobr> recipi jubet; eamque cautionem mandat servari,
ut etiam principes haeresiarchae indulgentiam
poscentes, nec rejiciantur, nec temere recipiantur.
Quare, omni poena poenitentibus relaxata, ad antiquas
suas episcopales sedes reverti aut eas retinere indulget,
dummodo lapsorum episcoporum loco jampridem
alii catholici non fuissent suffecti, et ipsi lapsi adhuc
episcopatus honore potirentur. Id sane iis verbis, seclusa
omni violenta interpretatione, indicare voluisse
arbitramur, quibus dixit iis postulantibus omnem
indulgentiam esse concedendam, <em>qui tamen adhuc
obtinent sedes et episcopatus sui honore potiuntur</em> <small>[Note: <nobr><sub></sub></nobr> Ad hoc S. Leonis mandatum alludere voluisse
arbitror, PP. act. 10 Chalcedonensi, dicentes Ephesinae
synodi gesta nihil valere, <em>nisi</em> illud circa sanctissimum
Maximum magnae Antiochenae civitatis episcopum;
<nobr><sub></sub></nobr> quoniam et sanctissimus Leo Rom. archiepiscopus
in communionem recipiens, praeesse eum
Antiochensium Ecclesiae praecepit.]</small>.
Hanc sane Leonis agendi oeconomiam, scribendique
<nobr><sub></sub></nobr> rationem, cum haudquaquam assecutus esset Quesnellus,
multas quaestiones excitavit, ad examen revocando
Domni quondam episcopi Antiocheni causam. Studiosus
vir, huc illucque mente vagari coactus, cur
Thalassius Caesariensis, Juvenalis Hierosolymorum,
Eustathius Berytensis, qui pariter in latrocinio Ephesino
cum Dioscoro et Eutychiana factione principes
partes obierunt, suas sedes Chalcedonensis concilii
suffragio retinere potuerint inquirit; Domno vero,
qui parem cum istis causam habuit ad suam Antiochenam
sedem remeare non fuerit permissum. Profecto
si ad praecedens Leonis decretum attendisset,
secumque agitasset Domnum tunc adhuc nec sedem
obtinuisse, nec episcopatus honore amplius fuisse
potitum, quia, absoluto latrocinio Ephesino, Maximus
episcopus catholicus in ejus locum fuerat suffectus,
tantopere minime laborasset ut lectoribus persuaderet
Domnum Chalcedonensis concilii tempore non amplius
fuisse superstitem, nec concilii Chalcedonensis actionem
quae de eodem scripta est tamquam falsam et
<nobr><sub></sub></nobr> commentitiam rejecisset. At sinceram et genuinam
esse hanc synodi actionem gravissimis evidentibusque
argumentis clarissimus Stephanus Baluzius, summa
qua pollebat <strong>455</strong> eruditione probavit. Quamvis laudatum
Leonis locum Quesnello non objecerit; quod
testimonium tamen ad plura et insigniora sui adversarii
argumenta refellenda aptissimum erat, ut ipsi
annotabimus in sequentibus de Chalcedonensis synodi
actionibus locuturi.</p>
<br> <h4><center>CAPUT II.
<em>Quare generalis synodus Epheso indicta Chalcedonem
transfertur. De S. Leonis epistola ad Ravennium.
Galliarum episcopi in duabus synodis conveniunt,
eorumque synodicas epistolas multa sapientia et eruditione
sacra adornatas transmittunt ad apostolicam
sedem. Tandem de Mediolanensi Eusebii synodo
agitur, hujusque synodicis ad S. Leonem missis.</em> </center></h4>
<p>1. Promulgato jam edicto de nova generali synodo
<nobr><sub></sub></nobr> in Oriente habenda, imperator Marcianus veteres
Eutychianorum turbas huc illucque renovari vidit,
undequaque partium studia concitari, excitarique
tumultus; cum videlicet qui semel Eutycheti adhaeserunt,
ne levitatis, ait Baronius, arguerentur, perstabant
in sententia, et omni conatu patrocinabantur
susceptae semel iniquae causae, et si non aliter, acclamationibus
saltem nominis Eutychetis. Has turbas
primum Constantinopolim magna cum seditione excitatas
fuisse, Marciani imperatoris edictum ad eas
comprimendas abolendasque manifestat. Quae cum
a gravissimis odiis atque aemulationibus foverentur,
periculum civitati imminebat ne Constantinopolitani
mutuis caedibus sese interficerent. Deo itaque favente
imperatoris edicto, tertio idus Julii dato, sedatae fuerunt,
utriusque partis factiosi viri intelligentes se
<em>ultimo supplicio</em> esse puniendos, si in seditionibus
perstitissent. Ex his ergo aliquantulum Marciani
animum fuisse commotum arbitrari oportet; nec probabilitate
caret eum poenituisse quod in Italia synodum
<nobr><sub></sub></nobr> haberi non permisisset, quemadmodum Leo votis
omnibus exoptaverat, ad praecavendas quidem
illas seditionum turbas et gravissimas commotiones
quas duae adversae factiones jam excitaverant. Has
quoque in Nicaeam Bithyniae, ubi synodus haberi debebat,
transferri posse imperator veritus est. Unde
Pulcheria augusta ad Strategium illius provinciae
consularem litteras dedit, in quibus, communi tranquillitati
prospicere cupiens, et fidem catholicam
imperturbatam et immotam ab omni genere hominum
custodiri volens, eidem consulari viro mandat
ut nemini sine episcoporum consensu ad generalem
synodum evocatorum permittat ad eam urbem accedere:
<em>Immo omnes monachos et laicos, quos nulla
ratio ad synodum vocat omnino debeat de civitate et
ipsis locis expellere. Ut, cum omni disciplina considente
</em><nobr><sub></sub></nobr> <em>sancta synodo, sine aliqua commotione atque contentione,
quae a Domino Christo revelata fuerint communiter
ab omnibus confirmentur.</em></p>
<p>2. Dum haec autem agebantur, imperator certior
factus est Illyricum maxime perturbari ob metum
barbaricae invasionis. Quare secum recogitans non
valde tutum esse longe a Constantinopoli recedere,
iteratis litteris concilii Patres Chalcedonem, Constantinopoli
propinquam, convocat, ut sanctorum episcoporum
incolumitati et imperii felicitati facilius et
securius consuleret. Interim hic describit Baronius
gravem cladem Romano imperio ab Attila Hunnorum
rege illatam <small>[Note: <nobr><sub></sub></nobr> Baron., ad annum 451, VI Annalium pag. 101.]</small>, de qua Sidonius Appollinaris, Gregorius
Turonensis, Salvianus Massiliensis episcopus,
aliique <strong>456</strong> scriptores verba fecerunt. Cujus rei dumtaxat
nos hic mentionem facimus, ut quilibet intelligat
quanta ratione S. Leo papa ad securiora pacatioraque
tempora generalem synodum differri exoptaverit.
Igitur his praetermissis, antequam brevem Chalcedonensium
gestorum narrationem instituamus, de nonnullis
<nobr><sub></sub></nobr> S. Leonis gestis atque de duabus synodis
Galliarum et altera Mediolanensium, verba facere
properamus.</p>
<p>3. Et primo quidem nobis occurrit brevissima S.
pontificis epistola ad Ravennium Arelatensem, quam
doctissimus Sirmondus publici juris fecit, et deinde
Paschasius Quesnellus in suam novam transtulit
editionem. Agit in ea S. pontifex de Paschate sequenti
anno 453 die decima kalendarum Aprilis celebrando.
Ad Romanum enim pontificem pertinuisse
indicare illius diei celebritatem epistolae synopsis
manifestat. <em>Ut nimirum, quorum in fide una est</em> (ait)
<em>confessio, sit etiam in hac festivitate una devotio.</em> Duas
praeterea circa ea tempora Galliarum episcopi litteras
ad nostrum sanctum pontificem scripserunt, in quibus
ita obsequentes et studiosos erga apostolicam sedem
se exhibent, ut ab hujus decretis et a catholica veritate
ipsis in epistola ad Flavianum proposita declinare
sacrilegum esse reputaverint. Quam quidem
<nobr><sub></sub></nobr> observantiam cum semper Gallicani antistites tenere
et servare omni studio nisi sint, illam Ecclesiam ab
omni haereseos labe illibatam custodierunt, strictissimo
obedientiae vinculo Romanae Ecclesiae adhaerentes,
quemadmodum a suis majoribus traditum esse
acceperunt. Et quidem id conjici ex illa epistola quae
Ceretii, Salonii et Verani nomina praefert, nemo potest
inficiari. Quorum praesulum episcopales sedes, etsi
incertae et valde obscurae a viris doctis visae sint, ut
nonnisi aliis et aliis ducti conjecturis ratiocinati sint,
tamen communi suffragio Galliarum episcopos epistolae
laudatae esse auctores sine ulla haesitatione et
fraudis suspicione judicarunt. Pro accepto igitur
exemplari epistolae ad Flavianum, divinae doctrinae
ubertate ditatae, primo gratias reddunt, paternam
curam et sollicitudinem in Romano pontifice recognoscentes,
quia anticipata curatione <em>remediorum beneficia
ante malorum experimenta ipsis exhibere voluerit.</em>
In eo enim agnoscere profitentur peculiarem
animi erga ipsorum Ecclesias affectionem, qua istarum
<nobr><sub></sub></nobr> incolumitati succurrere curabat, dum, constitutus
supra apostolicae sedis speculam, cura et sollicitudine
clamabat, ne <em>inopinantibus</em> improvisus hostis
adveniret, neve <em>vulneri locum praebeat</em> (aiunt) <em>incauta
securitas.</em> Ipsi quoque Romano pontifici gratulantur,
quod laudata epistola ita per <em>omnium Ecclesiarum conventicula</em>
celebraretur, ut vere <em>omnium sententia declaretur
merito illic principatum sedis apostolicae constitutum,
unde adhuc apostolici spiritus oracula reserentur.</em></p>
<p>4. Post talia praeconia de epistola Leonis dogmatica
effusa, S. pontificem ita compellant: <em>Deprecamur
ut opus, et praesentibus et futuris temporibus profuturum,
quod nos asservandi studio foliis mandare curavimus,
sanctitas vestra percurrere et, si quid librarii
errore defuerit, emendare dignetur; vel si salutarem
lecturis omnibus paginam aliquo studii vestri accumulastis
</em><nobr><sub></sub></nobr> <em>argumento, idipsum addi libello huic sollicita
pietate jubeatis: ut non solum plures sancti episcopi
fratres nostri per Galias, verum etiam multi ex laicis
filii vestri, qui epistolam istam magnopere pro veritatis
manifestatione desiderant, remissam ad nos et sancta
manu vestra emendatam transcribere, legere et tenere
mereantur.</em> Multa quidem alia in hac epistola notatu
digna occurrunt, quae vel a Baronio, vel a Quesnello
et ab aliis etiam forte indicata fuerunt, in quibus
haud immorari opus est. Duo dumtaxat ego subjiciam.
Alterum, videlicet, tres illos episcopos bis,
tertio quaterque voces illas, <em>beatissime papa,</em> adhibuisse,
sanctissimum pontificem alloquentes, quas
concilii Chalcedonensis tempore in usu fuisse negat
Quesnellus, ut ex iis colligat falsam et supposititiam
esse de Domno Antiocheno actionem. Verumtamen
allucinatum esse <strong>457</strong> hunc Leoninorum Operum editorem,
probat cum haec, tum subsequens epistola synodica
Ravennii, aliorumque episcoporum Gallorum,
in cujus inscriptione ista verba offendimus: <em>Domino
</em><nobr><sub></sub></nobr> <em>vere sancto, merito in Christo beatissimo, et apostolico
honore venerando papae Leoni Ravennius.</em> Quamvis
tamen, violenta quadam usus interpretatione in notis
ad hanc sequentem epistolam, contendat illas voces
et istas alias appellationes, <em>apostolatum vestrum, apostolicamque
sedem,</em> de omnibus et quibuscumque
episcopis eorumque sedibus dictas fuisse, quemadmodum
in sequentibus videbimus. Dum haec annotare
haud piguit, minime Quesnellum debitis laudibus
fraudare intendimus qui multo studio, Ceretii, Salonii
atque Verani episcopales sedes inquisivit, sed ob
veterum monumentorum jacturam incassum laboravit.
Idcirco Baronii, Sirmondi aliorumque praecedentium
scriptorum dictis insistens, S. Eucherii Lugdunensis
filios fuisse Salonium et Veranum affirmat;
Ceretium et Salonium Arausicano interfuisse concilio
judicat; atque tandem annotavit Veranum Hilari
aevo superstitem apostolicae sedis legationem egisse
in Galliis pro Ecclesiae Viennensis juribus et S. Leonis
<nobr><sub></sub></nobr> decreto contra Arelatensem episcopum tuendis,
ut videre est tom. V Conciliorum.</p>
<p>5. Non absimile obsequium nec minorem animi
reverentiam et devotionem universum Gallorum episcoporum
coetum in synodo congregatum apostolicae
sedi exhibuisse, synodica Ravennii Arelatensis et
aliorum episcoporum patefacit. Nam imprimis episcopi
sibi veniam dari petunt ob temporis moram
qua detenti fuerunt <em>ne in unum celeriter convenirent,</em>
atque duo obstitisse ne celerrime synodum haberent
asseverant, locorum nimirum distantiam, aurarumque
intemperiem quae eo anno animantium corpora in
Galliis morbis vexabat. Ne itaque desides minusque
obsequiosi viderentur in apostolicae sedis mandatis
exsequendis, neve inobedientiae nota afficerentur,
statim subjiciunt: <em>Det ergo apostolatus vester nostrae
veniam tarditati, quae non de otio, sed de certa necessitate
descendit; quaeque a nobis, et si celeritatis gratiam
abstulit, exsultandi tamen materiam auferre non
</em><nobr><sub></sub></nobr> <em>potuit.</em> Summam animi exsultationem expertos fuisse
dogmaticam illam epistolam accipientes et percurrentes,
maxime aptam ad instruendos <em>omnes intra
Gallias constitutos,</em> palam testantur. <em>Dolentes pariter</em>
(aiunt) <em>pro his vobiscum qui, catholicae fidei lumine
derelicto, errorum tenebras inciderunt.</em> Itaque hasce
litteras tamquam regulam et fidei symbolum recepisse
fassi sunt. Quo munere non Gallias tantum, sed
mundum totum gratiosissimis gemmis esse ornatum
intelligunt et aestimant, neque pro eo quemquam
dignas persolvere posse gratias asseverant. Quare
fidelibus et infidelibus Leonis doctrinam magnopere
profuisse, sequentibus verbis explicant, dicentes:
<em>Doctrinae post Deum vestrae debet quisque fidelis, ut
constanter teneat quod credebat; debet etiam infidelis,
ut a perfidia sua, agnita veritate, discedat, et apostolicae
institutionis luce perfusus erroris sui tenebras derelinquat,</em>
<nobr><sub></sub></nobr> etc. Subjiciunt deinde, quemadmodum quandoque
optassent litteras Marciano imperatori fidelissimo
principi dare, quibus ipsi gratularentur, eumque
certiorem facerent, et proderent sollicitudinem qua
pontificiam doctrinam in Christo sequebantur. Sed
cum ad eos ex Orientalium partibus nuntius pervenisset,
<em>fieri hoc minime necessarium putarunt.</em> Propterea
fidei triumphum adjudicantes Leonis vigilantiae,
studio atque ministerio, supplices Deum orant
<em>apostolatum vestrum conservare, et Ecclesiam ipsam
toto orbe diffusam.</em> Quod ante oculos semper habentes,
et gratias et supplicationes Deo indesinenter offerre
promittunt: <em>Gratulantes quod tantae sanctitatis,
tantae fidei, tantaeque doctrinae apostolicae sedi, unde
religionis nostrae, propitio Christo, fons et origo manavit,
antistitem dederit; petentes etiam ut datum concessumque
munus pontificii vestri longissima ad aedificationem
Ecclesiarum suarum aetate custodiat.</em></p>
<p><strong>458</strong> 6. Hocce autem in Leonem ejusque Romanam
sedem elogium, publice in Gallicana illa quadraginta
<nobr><sub></sub></nobr> quatuor episcoporum synodo recitatum, et ad perpetuam
posterorum memoriam scripto consignatum,
firmum ac grave testimonium exhibet illius maximae
devotionis et obsequii quibus tum se apostolicae sedi
obstrictos esse gloriabantur. A quorum institutis
atque vestigiis numquam vel ob temporum vicissitudines,
aut falsarum opinionum superstitiones Gallicana
recessit Ecclesia. Quoniam istius praesules parati
semper fuerant, <em>confortante Domino, cum Romano
pontifice pro veritate animas ponere, et vitam auctori
salutis et largitori aeternitatis impendere.</em> Hisce autem
verbis quadraginta illi quatuor episcopi suam claudunt
epistolam, singulique huic subscribunt, eas
formulas adhibentes quibus supremum Ecclesiae regimen
Romanis pontificibus convenire passim probari
solet. Paschasius Quesnellus, tom. II Operum
S. Leonis singillatim horum Gallorum praesulum
episcopales sedes ex aliis et aliis monumentis recensuit,
ut videre est pag. 478 ad quam lectorem remittimus,
<nobr><sub></sub></nobr> ne nimium extra propositum scopum vagemur.
Synodica hujusmodi Gallorum episcoporum epistola
a S. pontifice Leone accepta, ipse ad eosdem rescribere
non diu distulit, et servata sui muneris amplitudine,
hisce gravibus vocibus suam epistolam orditur:
<em>Optassemus quidem fraternitatis vestrae litteras eo
tempore quo promiseratis accipere, ut profecturis ad
Orientem fratribus nostris, quos ad sanctam synodum
vice nostra pro catholicae fidei defensione direximus,
etiam vestrae sententiae professio jungeretur</em> <small>[Note: <nobr><sub></sub></nobr> Leonis epist. 37, cap. 1.]</small>. Tarditatem
tamen se excusare fatetur ob inopinata obstacula
quae praepedierunt ne citius in unum convenirent.
Multo gaudio deinde eorum litteras recensuisse
asseverat, quas se ait probare, quia eruditione Spiritus
sancti in ipsis <em>vigere doctrinam cognoverat, quam
in Orientalibus</em> Ecclesiis daemonis astutia per suos
sequaces fatigare curaverat, ut operante divina gratia
tandem validior et clarior efficeretur. Multa tandem
exsultatione se ait gaudere, quod, <em>sicut causa poscebat,
fiduciam nostram quam de vobis habemus in
</em><nobr><sub></sub></nobr> <em>Domino fideliter atque obedienter auxisti.</em> O utinam
ad haec postrema verba attendisset Quesnellus!
Tantas quidem non excitasset elapso saeculo turbas,
nec gravissimis perturbationibus occasionem dedisset,
si, episcoporum Gallorum exempla secutus,
fiduciam quam primo de eo Romani pontifices habuerunt
non frustrasset, et fideliter et obedienter apostolicae
sedis definitiones profiteri non detrectasset.</p>
<p>7. In altero epistolae suae capite narrat quemadmodum,
pontificiorum legatorum studio et devotione,
<em>sacerdotibus Christi, principibus et potestatibus</em> Christianis,
cunctisque clericis, plebibus, ordinibus plene
in synodo Chalcedonensi sexcentorum PP., plene et
evidenter apparuerat doctrinam in illa dogmatica
epistola intimatam evangelicae et apostolicae traditioni
de incarnatione Domini nostri Jesu Christi cohaerere;
<nobr><sub></sub></nobr> et idcirco damnatos esse Nestorium atque
Eutychetem. Quorum errores recensuit et exagitavit
in subsequenti tertio capite, ut magis atque magis
quantum ab iisdem esset abhorrendum patefaceret.
Sequenti quarto capite deinde narrat quemadmodum
S. synodus Chalcedonensis religiosa unanimitate
dogmaticae suae epistolae, <em>auctoritate Domini mei beatissimi
Petri apostoli et merito roborata,</em> consenserit,
amputando ab Ecclesia Dei opprobrium, et Dioscorum
Alexandrinum in sua impietate damnando, <em>Ne
illa Ecclesia</em> (ait) <em>quae inter ipsa Evangelii principia
beatum Marcum beatissimi Petri apostoli discipulum in
omnibus utique doctoris sui magisterio consonantem
habuit fundatorem</em> labefactata maneret. Quae verba
cum in Grimanico codice lineolis interclusa conspexerim,
arbitratus sum, vel antiquum amanuensem,
vel doctum aliquem virum designare voluisse summam
societatem quae a primordiis Romanam Ecclesiam
inter et Alexandrinam servata fuit, non tantum
ob universale S. Petri magisterium, <strong>459</strong> verum
<nobr><sub></sub></nobr> etiam ob principium illud a quo Alexandrina ipsa
duxit originem. Hinc S. pontifex in medium profert
Athanasii, Theophili atque Cyrilli exempla, quos
<em>probatissimos praesules</em> appellat. Quae loquendi phrasis
cum Quesnello, nescio qua de causa, displicuisset,
censuit annotare: Theophilum mirabitur quis hunc
inter probatissimos praesules recenseri a Leone, dignumque
haberi qui Dioscoro in exemplum proponeretur
<small>[Note: <nobr><sub></sub></nobr> Quesnellus, tom. II, pag. 481, in notis et observationibus
ad hanc epistolam.]</small>. Et volens deinde praepedire responsionem
quae adhiberi posset, statim subjicit: Quod ne
ad fidei sinceritatem tantum restringatur, obstat quod
<em>sanctae memoriae</em> appellatur ab eodem epistola 94 ad
Marcianum imperatorem, et 68 ad Paschasinum Lilybaetanum,
et cum sanctitatis praeconio citantur
ejus scripta tam in epistola 134 ad Leonem Augustum,
quam in excerptis SS. Patrum in Chalcedonensi
relectis. Addit praeterea: Nec tamen ignorare potuit
S. Leo quam nefandis quamque aperta vi sanctum
Joannem Chrysostomum persecutus fuerit, ac tandem
<nobr><sub></sub></nobr> oppresserit Theophilus. An autem ante mortem
tot scelerum eum poenituerit, non explicat Quesnellus,
sed lectores remittit ad opus Gallice conscriptum a
Gothofrido Hermantio de Vita S. Joannis Chrysostomi,
et demum concludit: Crediderim ego ex his
loquendi formulis de episcoporum sanctitate non
esse decernendum, cum videamus perditissimos homines
iisdem titulis decorari etiam in conciliis oecumenicis,
et hanc consuetudinem per ea tempora viguisse,
ut quicumque episcopi a fide catholica nullo
modo deviaverant decesserantque in communione
Ecclesiae, reponerentur in sacris diptychis, et <em>sanctae
memoriae viri</em> dicerentur.</p>
<p>8. At quis non intelligit nimis gravem atque malignam
esse hanc in Theophilum censuram, qua non
tantum istius in Chrysostomum simultates exaggerantur,
verum etiam S. Leonis judicium et Chalcedonensia
gesta parvi pendenda esse indicatur, quasi
quod idem Theophilus nec <em>probatissimus</em> fuerit
<em>praesul,</em> nec <em>sanctae memoriae</em> rationabiliter esset
<nobr><sub></sub></nobr> dicendus? Obstare contendit Quesnellus quae in
Chrysostomum egit. Sed si haec attendamus, minime
illius generis sunt ut ipsius Theophili famam atteramus,
perditissimisque viris comparemus. Simultatum
enim illarum nulla alia origo fuit quam studium
illud quo gentiles haereticosque anthropomorphitas
ubique insectari quaerebat, simulque catholicos
viros a librorum Origenis lectione avertere procurabat,
ob apertos videlicet errores in hujus scriptis
repertos. Quare cum ipse jussisset ut ab omnibus
damnarentur, et <em>Longi fratres</em> eorumque sectatores
obtemperare detractassent, hos Aegypto ejecit et,
Alexandriae coacta synodo, ipsum Origenem cum
suis libris damnavit, agens quoque ut in alia synodo
<nobr><sub></sub></nobr> Cypri, cui Epiphanius praefuit, damnarentur. Hactenus
nihil in Chrysostomum Theophilus fuerat commotus.
Sed audiens monachos a se ejectos benigne
ab eodem Chrysostomo Constantinopoli receptos,
ecclesiasticae disciplinae studio tuendae actus, quasi
Alexandrinae sedis jura tueri cupiens, in Joannem
invehi coepit, et, forte nondum sufficienter istius
agendi ratione explorata, Constantinopolim proficiscitur
et, coacta synodo, Joannem tamquam canonum
violatorem, etiam reclamante plebe, deposuit. Dabo
quidem Theophilum tum eam animi moderationem
non servasse quae episcopum decebat, et nimio zelo
actum praecipiti judicio in hanc causam inquisivisse.
Sed obstant forte quin probatissimus praesul et
<em>sanctae memoriae</em> vir appelletur? Attendat, quaeso,
Quesnellus rationes quibus ducebatur, in mentem
revocet eximias excellentesque virtutes quibus erat
praeditus. Nam praeter sacrarum rerum scientiam,
qua maxime pollebat, quoadusque vixit ab omni
haeresi abhorruit, Judaeorum conversionem omni nisu
<nobr><sub></sub></nobr> curavit, gentiles ad verae religionis cultum inducere
quaesivit, nihilque eorum aggredi praetermisit
quae in catholicae fidei munimen, praesidium et incrementum
poterant <strong>460</strong> redundare. At diutius in his
immorari jam taedet, potissimum cum in alio opere,
agendo Rufinianas vindicias, descripserim quemadmodum
Theophilus Origenem et Origenistas exagitasset
<small>[Note: <nobr><sub></sub></nobr> Tom. II Hist. Ecclesiast. pag. 98, 108, et
<nobr><sub></sub></nobr> alibi passim, voce <em>Theophilus.</em>]</small>. Addam dumtaxat Quesnelli et alterius cujusque
recentioris scriptoris opinionem tantum roboris
numquam obtinere potuisse, ut Leonis Magni
et Chalcedonensium PP. testimonia atque judicium
infirmare aut dejicere queant. Cum neminem lateat
gravissimas quaestiones olim inter sanctissimos viros
excitatas horum sanctitati et nominis celebritati minime
obesse potuisse, etiam si aliquid humanae infirmitatis
passi sint, ut nimis vehementer propriis
studiis et opinionibus adhaererent, ut sexcentis exemplis
ipsi probare possemus.</p>
<p>9. Restat jam tandem ut de Mediolanensi synodo
<nobr><sub></sub></nobr> verba faciamus, quam non alia de causa S. Leo haberi
jussit, nisi ut communi illius provinciae etiam
episcoporum consensu et publicis subscriptionibus
epistola dogmatica ad Flavianum susciperetur, quod,
ait Baronius, impigre curatum est <small>[Note: <nobr><sub></sub></nobr> Baronius, tom. VI Annalium.]</small>. Tunc igitur
Abundius Comensis, caeterique pontificii legati ex
Oriente Romam regressi erant, verbis de omnibus
quae in Chalcedonensi synodo contigerant rationem
reddituri. Quare S. pontifex, ut certis documentis
innotesceret omnes Occidentales episcopos fidei regulam
a se ipso conscriptam et definitam suscipere,
Abundio episcopo et Senatori Mediolanensi presbytero
collegae ad patriam et episcopatum revertentibus
mandat ut Eusebium conveniant pro synodo indicenda.
Huic synodo Eusebius praefuit, ad eamque
alii decem et octo episcopi vel per se, vel per suos
legatos presbyteros interfuerunt, quorum multi sanctitate,
doctrina maxime, celebres fuerunt; videlicet
Maximus Taurinensis episcopus, ipse Abundius Comensis,
Crispinus Ticinensis, aliique quorum nomina
<nobr><sub></sub></nobr> multa cum laude in Ecclesiae tabulis regesta
sunt, ut videre est apud Baronium anno superius
laudato. Hinc facile colligimus longe a veritate eos
scriptores abscessisse, qui dixerunt Maximum Taurinensem,
regnantibus Honorio et Theodosio, mortuum
esse. Quomodo enim fieri id potuit, si non
tantum huic Mediolanensi interfuit synodo, sed etiam
Romani concilii Actis sub Hilaro papa subscripsit?</p>
<p>Quidquid autem de his similibusque quaestionibus
ab aliis dictum fuerit, praesenti hoc otio non inquiramus.
Summam dumtaxat hujus synodicae epistolae
paucis recensebimus. Tribus igitur capitibus distinctam
mss. codd. omnesque editores illam exhibuerunt.
In quorum priori Eusebius cum sociis exsultare
<nobr><sub></sub></nobr> fatetur, quod apostolicae sedis legati Chalcedonem
missi felicem faustumque effectum legationis
sibi commissae assecuti fuissent, quod quidem in Dei
laudem et Christianae fidei custodiam ob divinae majestatis
praesidium contigisse asseverant, <em>Quando</em>
(videlicet, aiunt) <em>vos idoneos cultus sui assertores in
apostoli sui sede praesulem collocavit.</em> In altero epistolae
capite laudant doctrinam in epistola ad Flavianum
contentam, tamquam prophetarum assertionibus,
evangelicis auctoritatibus et apostolicis testimoniis
omnino consonam; eamque <em>nitore quodam lucis ac
veritatis splendore radiare, omnibusque sensibus convenire</em>
quos beatus Ambrosius de incarnationis Dominicae
mysterio suis libris Spiritu sancto incitatus inseruit.
In tertio tandem capite idem Eusebius cum
sociis anathema Eutychianis dixisse profitetur;
atque, <em>litterarum</em> (aiunt) <em>vestrarum formam secuti,
modum praescriptae ordinationis nos servasse, his per
fratrem et coepiscopum nostrum Cyriacum missis
ostendimus.</em> Quae sane verba innuunt formam rerumque
<nobr><sub></sub></nobr> omnium agendarum ordinem a sancto pontifice
praescripta, nemine refragante, ab iisdem servata
fuisse, ad debitam quidem obedientiam patefaciendam,
quam semper totius orbis episcopi etiam in
synodis congregati Romanis pontificibus praestiterunt.
<strong>461</strong> Unum tandem adhuc restat in hac synodica
epistola quod nostram animadversionem excitavit,
quodque, repugnantibus vulgatis et mss. codd., aliter
in Quesnelliana editione exhibetur. Eusebius siquidem,
praesentem suam orationem claudere volens, divinam
opitulationem implorat, Leonisque pontificis studio
Eutychianae haereseos exitium, fidei palmam et consummati
certaminis coronam perpetua quiete retinendam
adjudicat, subdens deinde: <em>Hoc futuris memorabile
saeculis relinquatis, ut ab hoc exstincta praesenti tempore
impiae sectae contumacia videatur, ut vobis</em> (supple
catholicae fidei) <em>propugnatoribus in aeternum prostrata
succumberet.</em> Concinunt huic lectioni Surius, conciliorum
collectores, aliique ex vulgatis exemplaribus,
<nobr><sub></sub></nobr> quam genuinam esse etiam aliqua mss. exemplaria,
quorum auctoritatem sequendam nobis persuasum
est. Quamvis Quesnellus pro illa voce <em>exstincta,</em>
aliam <em>exstitisse</em> induxerit, et forte sui librarii oscitantia
<em>pugnatoribus</em> pro <em>propugnatoribus</em> admiserit.
Is tamen in notis ad hanc epistolam fatetur laudatum
locum medica manu indiguisse, quem ad mss. Trecop.
et Thuan. cod. emendavit, facta collatione cum
hac vulgata <small>[Note: <nobr><sub></sub></nobr> Quesnellus, tom. II, pag. mihi 482.]</small>: <em>superesse ut, annuente Domino, perpetuo
retinentes, hoc futuris memorabile saeculis relinquatis;
ut a tempore praesenti extincta impiae sectae contumacia
videatur, ut novis purgationibus in aeternum
prostrata succumberet.</em> Falsam quidem atque corruptam
esse hanc lectionem nemo inficiabitur, si eam
consideret, deinde conferat cum praecedenti epistolae
contextu, in quo, ut diximus, et haereseos exitium,
et fidei palma, et consummati certaminis corona
summo pontifici Leoni adjudicantur. Non igitur novae
purgationis adhibendae erant ut exstincta haeresis <em>in
</em><nobr><sub></sub></nobr> <em>aeternum prostrata succumberet.</em> Quare novissima
Augustini Savioli Veneti typographi editio maximam
mihi movit admirationem, tam corruptam lectionem
in hujus epistolae contextu inducendo, ea expuncta
quam Surius, conciliorum collectores, et ipse Quesnellus
retinendam esse judicarunt. Atque admirationem
adauxit, quod ipse editor fassus sit optimorum
mss. codd. fidem et auctoritatem se esse secutum,
quamvis revera nullos codices consuluisse ex hoc
atque similibus lapsis mihi liceat argumentari; de
qua re aliqua dicere opportunius reservabo in altero
tomo Leoninorum Operum.</p>
<br> <h4><center>CAPUT III.
<em>De tempore, numero Patrum atque sessionum synodi
Chalcedonensis. Omnia quae in votis S. Leo habuit
feliciter exsecutioni mandata sunt. Catholica fides
stabilita. Episcopi lapsi ad poenitentiam suscepti sunt.
Dioscorus et Eutyches damnati, et demum apostolicae
sedis jura in Ephesina synodo abolita summa consensione
reparata et stabilita fuerunt.</em> </center></h4><nobr><sub></sub></nobr> 
<p>1. Marcianus imperator, ob causas in superioribus
recensitas, jussit ut episcopi ad generalem synodum
acciti in Chalcedone convenirent et in basilica S. Euphemiae
martyris in suburbiis extra urbem congregarentur.
Exordium sumpsit octavo idus Octobris
anni 451, fuitque absoluta kalendis Novembris. Scriptores,
ut annotavit inter caeteros cardinalis Baronius,
non conveniunt in determinando neque Patrum
neque actionum numero. Marcellinus, in Chronico,
sexcentos et triginta episcopos adfuisse narrat, cui
suffragantur Liberatus diaconus et Photius. Nicephorus
mavult duplicatum fuisse numerum eorum qui
oecumenico Nicaeno <strong>462</strong> concilio interfuerunt, videlicet
<nobr><sub></sub></nobr> sexcentos triginta sex fuisse. S. Leo vero, qui
recenter a suis legatis ex Oriente advenientibus et ex
Actorum exemplaribus edocebatur, scribens ad episcopos
Galliarum, ait: <em>Sexcentorum ferme fratrum
coepiscoporumque nostrorum synodus congregata</em> <small>[Note: <nobr><sub></sub></nobr> Marcellinus, in Chronico. Liberatus diaconus,
in Breviario, cap. 3. Nicephorus, lib. XV, cap. 2.
<nobr><sub></sub></nobr> Photius, de Septem Conciliis, cap. 4, S. Leo, epist.
olim 52, nunc in Quesnelli editione 77. Baronius,
tom. VI Annalium, pag. 139 et seqq.]</small>.
Ad quae omnia idem Baronius animadvertens, arbitratur
ab exemplaribus Actorum quae supersunt subductam
esse fere dimidiam partem episcoporum, cum
in prima actione ejusdem synodi nonnisi tercenti
quadraginta episcopi subscripti reperiantur. Verum
de hac difficultate verba faciemus in actione de
Domno Antiocheno, Stephani Baluzii animadversiones
approbantes. Aeque incertus apparet actionum
numerus, pro quo definiendo aliae et aliae sunt scriptorum
opiniones. Baronius, ex dierum numero quo
sancta illa congregatio duravit actionum quoque numerum
inferri debere arbitratur. Cum itaque ab
octavo die idus Octobris usque ad kalendas Novembris
duodecim dies intercesserint, et singulis diebus
<nobr><sub></sub></nobr> PP. convenisse arbitrari liceat, ideo duodecim sessiones
sive secretaria habita fuisse credendum est.
Liberatus, laudato loco, quindecim numerat actiones;
sed in Graecis Latinisque exemplaribus sexdecim
continentur, quamvis multa habeantur in Latinis
quae in Graecis desiderantur, et e contrario. Verum si
sedulo attendamus ad omnes causas quae in ea synodo
agitatae sunt, fateri cogimur in eadem sessione
plures actiones factas fuisse, ut constabit cum de
Photii Tyrii et Domni Antiocheni causis disputabimus.</p>
<p>2. Ecclesiasticae historiae scriptores, qui nos praecesserunt,
diligentissime singula in iis Actis contenta
recensuerunt; quod praestare in praesens nos praetermittimus,
ne quod ab aliis jamdudum actum est
iterum agamus. Potissimum cum non semel laudati
auctores, Baronius videlicet, Christianus Lupus,
Pater Natalis Alexander, Stephanus Baluzius, Joannes
David, singuli pro scribendi scopo quem assumpserant,
eadem Acta descripserint, variasque incidentes
<nobr><sub></sub></nobr> quaestiones pertractaverint, a nonnullis quarum
nos abstinuimus, cum ad rem nostram haud
pertinere arbitrati sumus. Tria igitur cum sint quae
Magni pontificis vota, ut diximus in praecedentibus,
respiciunt, quaeque tandem fideliter exsecutioni in ea
synodo fuere demandata, singula indicabo. Primum
igitur ad fidei causam pertinebat, de qua in synodi
exordiis pertractari coeptum est. Nam Paschasinus
Lilybaei episcopus, Leonis mandatis obtemperaturus,
petiit ut Dioscorus e synodo discederet; nam inter
reos dumtaxat, non inter judices, ille erat admittendus.
Et quamvis isthaec petitio dura visa fuerit, tamen
ad compescendos aliquos dissensionis motus
inter Orientales excitatos, et ad praecavendas inducias
<nobr><sub></sub></nobr> quae ex canonicis citationibus contingere solent,
judices dixerunt ut tamquam judicandus in medio
sederet. Tum, accepta ab Eusebio Dorylaei facultate
Dioscorum accusandi, hunc, et laesae fidei, et sacrilegi
homicidii reum ob necem Flaviano illatam postulabat.
Et, lecto accusationis libello Marciano imperatori
oblato, Dioscorus objecta diluere nitebatur, dicendo
<em>Flavianum legitime condemnatum in synodo imperatoris
Theodosii auctoritate congregata.</em> Sed quid in
latrocinalibus Actis contineretur ex horum lectione
sciscitatum est. Quare cum in iisdem Actis legendis
ventum esset ad Theodosii constitutionem, qua cautum
fuerat ne Theodoritus praecedenti Ephesino latrocinio
interesset, judices petierunt Theodoritum in
concilium introduci. De cujus causa hic disserere
praetermittimus, cum in subsequentibus Quesnellianam
refellere debeamus dissertationem. Interim jam
episcopi qui pro Dioscori et Eutychetis partibus decertaverant
confessi sunt timore se militum compulsos
orthodoxos deposuisse episcopos, et conscientiae
<nobr><sub></sub></nobr> stimulis acti exclamaverunt: <em>Omnes peccavimus,
omnes veniam postulamus.</em> Et continuata lectione
Actorum <strong>463</strong> pseudosynodi, Dioscorus accusatus
est, quod epistolam dogmaticam S. Leonis tamquam
fidei regulam ad synodum transmissam, legi vetuisset.
Ut autem plenius innotesceret vis S. Flaviano
et orthodoxis episcopis illata, recensita fuerunt omnia
Constantinopolitani concilii Acta, in quibus de Eutychetis
condemnatione gestum fuerat. Ex qua lectione
apostolicae sedis legati probaverunt Flavianum vere
catholicum, Eutychetem vero impium haereticum.
Sed Dioscorus ipse amplius cohibere non valens suae
malae fidei nequitiam, interloquendo ausus est contendere
<em>Flavianum jure fuisse damnatum, quod dixisset
post adunationem duas esse in Christo naturas;</em>
cujus contrariam sententiam coram Patribus pertinacius
propugnare ausus est. Postea vero alia quamplurima
lecta sunt, de quibus summatim Baronius
verba facit, et ipsi occasione subsequentium Exercitationum
<nobr><sub></sub></nobr> indicabimus. Tandem fidei definitio ad sequentem
actionem protracta est, quae sexto idus
Octobris fuit celebrata.</p>
<p>3. In hac porro symbolum Nicaenum recitatum fuit,
cui concinere Cyrilli Alexandrini scripta, et Leonem
Romanum pontificem in sua epistola, omnes Patres
contestati sunt. Hanc autem Leonis epistolam mirificis
laudibus prosequentes, acclamarunt. <em>Haec Patrum
fides, haec apostolorum fides, omnes ita credimus,
orthodoxi ita credimus, Anathema qui ita non credit.
Petrus per Leonem ita locutus est: Apostoli ita docuerunt,
pie et vere Leo docuit, Cyrillus ita docuit. Leo
et Cyrillus similiter docuerunt.</em> Quis autem non intelligit
solemnibus istis atque universalibus PP. acclamationibus
justo judicio et diligenti studio honorem
ad apostolicam sedem et ad sanctum Leonem
delatum fuisse, cujus jura et praerogativas Dioscorus
in praecedenti synodo pessumdederat et aboleverat?
Leonem enim Petri esse successorem, sincerum fidei
<nobr><sub></sub></nobr> catholicae custodem, Scripturarum sacrarum supremum
esse interpretem, uno ore venerati, ad delendam
nimirum illam turpitudinis maculam, qua cum
summo apostolicae sedis dedecore Leo ipse et hujus
legati in latrocinio Ephesino fuerant passi et inusti.
Pro quo scelere cum debitas poenas Dioscorum subire
oporteret, in sequenti tertia sessione hujus damnatio
prolata est. Huic autem sessioni soli episcopi
sine saeculi magistratibus interfuerunt. Aberat etiam
a synodo Dioscorus, sed sub militum custodia detinebatur.
Et quamvis in prima sessione istius crimina
sufficienter omnibus innotuissent, tamen ad servandam
juris canonici formam et ordinem, iterum Eusebii
Dorylaei accusatoris libellus lectus est; et ne in
absentem sententiam proferrent, semel, iterum et
<nobr><sub></sub></nobr> tertio canonicis citationibus eum ad synodum venire
pulsarunt. Varia excusationum genera interposuit
Dioscorus, vel quod detinebatur aegritudine, vel quod
ipsi cautum esset synodo adesse, judicibus saecularibus
absentibus. Quam postremam excusationem
irritam prorsus fecit Cecropius Sebastenus episcopus,
ad eum vocandum missus, dicendo: <em>Quando quaedam
regularia, nempe ecclesiastica negotia examinantur secundum
canones, neque judices alios vel laicos interesse
oportet</em> <small>[Note: <nobr><sub></sub></nobr> Videsis sequentem nostram dissertationem in
causa Photii Tyrii, quam examinandam explicandamve
nobis dedit cl. D. Nicolaus Antonelli pontificiae
<nobr><sub></sub></nobr> Conciliorum Benedictinae Academiae a secretis.]</small>. Dum haec autem agebantur, et synodi
PP. Dioscori responsa juxta praefixos terminos exspectabant,
quatuor libelli Theodori, Ischirionis,
Alexandrinorum diaconorum, Athanasii presbyteri
et Sophronii Alexandrini, Christiani viri, lecti sunt.
Eam enim epigraphem seu inscriptionem praeseferunt:
<em>Sanctissimo et beatissimo universali patriarchae
magnae Romae Leoni, et sanctae universali synodo Chalcedonensi.</em>
Hos libellos Leoni summo pontifici inscriptos,
inter Leonina Opera non collocavit Quesnellus,
nec in synopsi Chalcedonensium Actorum, indicavit
<nobr><sub></sub></nobr> saltem Leonis nomen praeseferre; quamvis consilium
habuerit suam editionem adornandi omnibus
monumentis ab ipso sancto summo pontifice scriptis,
<strong>464</strong> et aliorum ad ipsum <small>[Note: <nobr><sub></sub></nobr> Vide tom. II Operum S. Leonis, pag. 511.]</small>. Hujusmodi libelli
Graece et Latine exstant tom. IV, quos ad lectionem
Vaticanorum codd. emendavimus, et ut inter S.
Leonis Magni Opera in lucem prodeant in sequenti
tomo curabimus.</p>
<p>4. In his porro libellis gravissima Dioscori facinora
descripta et contestata continebantur, quorum
summam in praesens indicare supervacaneum ducimus,
cum viris doctis innotuerint, et possint a quopiam
lustrari. Cum igitur tertio ad synodum vocatus
Dioscorus obtemperare recusasset, nec eum permovere
potuisset Joannes Germaniciae episcopus, dicens:
<em>Sacerdotum delicta communis est turpitudo. Si
igitur scit tua sanctitas calumniam se ab aliquibus
pati, non est longe sancta synodus; fatigare, ut convincas
mendacium.</em> Quare cum reliquum non esset
<nobr><sub></sub></nobr> ad ipsius defensionem, pontificii legati, Leonis personam
agentes, in eum damnationis sententiam tulerunt.
Hanc autem nos hic subjicere praetermittimus,
ne contra propositum institutum nostrae Exercitationes
nimium excrescant. Qui vero intelligere
cupiunt an omnia apostolicae sedis jura in eo judicio
manserint reparata, quemadmodum S. Leo post latrocinium
Ephesinum habuit in votis, facile totam
istius actionis seriem, ordinem et decreta lustrare
poterunt apud Conciliorum collectores, tom. IV,
actione tertia. Hanc itaque pontificiorum legatorum
in Dioscorum latam depositionis degradationisque
sententiam unanimi consensione ratam habuerunt
caeteri PP., qui postmodum synodales scripserunt epistolas
Valentiniano et Marciano imperatoribus, Pulcheriae
Augustae, de his quae nuper stabilita fuerant.
Publicum quoque propositum fuit istius damnationis
decretum, quod et ipsi Dioscoro atque etiam clericis
Alexandrinis fuit significatum.</p>
<p><nobr><sub></sub></nobr> 5. In sequenti autem sessione, quae quarta fuit,
causa episcoporum qui cum Dioscoro in latrocinio
Ephesino principes partes obierunt ad examen revocata
est. Hos autem in synodo de imperatoris Theodosii
mandato pariter praefuisse, ipse Dioscorus
testatus est, contendens cum Domno Antiocheno,
Juvenali Hierosolymorum, Thalassio Caesareae Cappadociae,
Eustathio Beryti, Eusebio Ancyrae, et
Basilio Seleuciae episcopis communem causam habere.
Sed quia hos S. Leo jusserat in communionem
recipi, et poenas canonicas iisdem relaxari, si poenitentes
se exhibuissent, et si in horum sedibus alii
jam catholici episcopi non essent suffecti, ut jam vidimus
ex praecedentibus epistolis, et commonitorio
legatis dato; idcirco, cum probassent Nicaenum et
<nobr><sub></sub></nobr> Constantinopolitanum symbolum, decreta Ephesi et
S. pontificis Leonis epistolam, anathema dicentes
contraria sentientibus, jussi sunt synodum ingredi a
qua repulsi fuerunt, et, ecclesiastica obtenta pace,
catholicae societati adjuncti fuere. Domnum autem
Antiochenum non adfuisse in peculiari dissertatione
explicabimus. Admissi quoque fuerunt Aegyptii episcopi,
quos pontificii legati jusserunt anathema dicere
Eutycheti et subscribere epistolae S. Leonis.
Utrumque facere primo detrectarunt, exspectantes
novi Alexandrini antistitis electionem, quem secuturos
esse spondebant in subscriptione. Sed, instante
synodo ut Eutychetem damnarent, tandem
consenserunt. Verum cum adhuc urgerentur ut S.
Leonis litteris subscriberent, omnino renuerunt; seque
prosternentes, petierunt ut sanctae synodo placeret
primum eligi Alexandrinum episcopum. Quorum
supplicationibus synodus annuit, ea tamen
interposita cautione ne Chalcedone recederent, sed
novi episcopi electionem exspectarent <small>[Note: <nobr><sub></sub></nobr> De hac Aegyptiorum supplicatione consule
Christianum Lupum, in appendice ad actionem 9
concilii Chalcedonensis.]</small>. Eminentissimus
<nobr><sub></sub></nobr> cardinalis Baronius atque cl. Stephanus
Baluzius annotarunt Graeca Actorum Chalcedonensium
exemplaria laudatas actiones aliter distributas
continere. Sed notariis episcoporum <strong>465</strong> id esse
tribuendum, in dissertatione quam pro Domno Antiocheno
conscripsimus affirmamus.</p>
<p>6. In quinta actione, de fidei constitutione ab
omnibus veluti firma regula tenenda inquisitio coepta
est. Carosus enim Dorotheus, aliique Eutychiani
archimandritae libellum Marciano imperatori dederant,
ut ipsis liceret de fidei rebus cum catholicis
disputare. Qui cum synodum essent ingressi, et libellum
PP. obtulissent, cogniti sunt pro Dioscoro
supplicationes habere. Profitebantur in eo se tantummodo
Nicaenam fidem amplecti, nullamque ejus
expositionem admittere. Addebant praeterea potius
extra alios seorsum a communione ipsorum vitam
acturos, quam quidquam novi ad fidem pati superinduci.
<em>Ita quidem</em> (ait Baronius) <em>hypocritae illi,
</em><nobr><sub></sub></nobr> <em>more Eutychetis atque Dioscori, sub mentito pallio Nicaenae
fidei novam haeresim fovebant.</em> Horum libello
alius objectus est synodo oblatus a catholicis archimandritis,
et interea tridui spatium temporis datum
est haereticis ad resipiscendum, atque catholicae
fidei adversum Eutychetem subscribendum. Hos inter
erat quidam archimandrita nomine Maximus, qui
Eutychetis magister dicebatur. Haereticorum autem
archimandritarum subdola agendi ratio synodum fatigavit,
et turbas inter PP. excitavit. Nam Paschasinus
et caeteri legati pontificii volebant quod ad
Eutychianae haereseos exitium et condemnationem
S. Leonis epistola tamquam fidei tessera ab omnibus
admitteretur. Contra vero Anatolius Constantinopolitanus,
qui secreto hactenus Dioscoro et Eutychianae
factioni ex parte adhaerebat, multis modis se opponebat.
Primo enim approbandant PP. exhibebat
quamdam fidei definitionem ab Asclepiade Constantinopolitano
diacono recitatam, quam tamquam haereticorum
turbis faventem sedis apostolicae vicarii
<nobr><sub></sub></nobr> cum aliquibus episcopis Orientalibus repudiarunt,
nec Actis synodalibus inseri permiserunt. Secundo,
nihil novi antiquis fidei sanctionibus superaddendum
esse contendebat, ita ut praeter Nicaenum et Constantinopolitanum
Symbolum, et Ephesina decreta contra
Nestorium hujusque asseclas stabilita, nulla definitio
ad Eutychianum dogma proscribendum admittenda
esset. Tertio, Dioscorum non ob laesam fidem
fuisse damnatum, et episcopatu dejectum affirmabat,
<em>sed quia excommunicationem fecit Domno archiepiscopo
Leoni, et tertio vocatus est, et ideo damnatus est.</em>
<nobr><sub></sub></nobr> Hanc subdolam Anatolii agendi rationem apprime
Paschasinus et caeteri vicarii pontificii noverunt. Et
propterea, ne ullus aditus Eutychianis superesset
fidei Symbolum aliter interpretandi, praecedentibus
Nicaenis, Constantinopolitanis et Ephesinis decretis
addiderunt: <em>Epistolam magnae et senioris urbis Romae
praesulis beatissimi et sanctissimi archiepiscopi Leonis,
quae scripta est ad sanctae memoriae archiepiscopum
Flavianum, ad perimendam Eutychis malam intelligentiam,
utpote et magni illius Petri confessioni congruentem
et communem quamdam columnam existentem
adversus perverse sentientes ad confirmationem
rectorum dogmatum congruenter aptavit,</em> etc. Integre
ergo fidei definitione recitata, eam imperatori Marciano
ex judicum sententia manifestandam esse censuerunt,
ut habent Facundus Hermianensis et Liberatus
diaconus, ut episcopi deinde unanimi consensione
in sequenti actione eidem subscriberent <small>[Note: <nobr><sub></sub></nobr> Qui de hac et sequenti actione plura desiderat,
consulat eruditissimas annotationes cl. Stephani Baluzii
in nova Conciliorum collectione.]</small>.</p>
<p>7. Octavo igitur kal. Novembris sexta actio celebrata
est, et ut ex Actorum exemplaribus innotescit,
<nobr><sub></sub></nobr> omnes episcopi synodali definitioni subscripserunt.
Et ibidem advenientibus Marciano imperatore, et
Pulcheria augusta, aliisque nobilibus viris imperialis
aulae ministris, ipse Marcianus paucis synodi Patres
allocutus est <small>[Note: <nobr><sub></sub></nobr> Haec imperatoris allocutio Graece et Latine exstat
tom. IV Conc., pag. mihi 1421. Vide Stephani
Baluzii annotationes, loco superius laudato.]</small>. Qua allocutione absoluta, <strong>466</strong> quae
hactenus gesta erant Aetius archidiaconus Constantinopolitanus
recitavit, una cum omnium episcoporum
subscriptionibus. Quare interrogata synodo ab imperatore
si secundum omnium sanctorum episcoporum
expositionem definitio nunc relecta prolata est,
omnes clamaverunt: <em>Omnes sic credimus, una fides,
una voluntas,</em> etc.; et conversi PP. ad imperatorem,
dicebant: <em>Marciano novo Constantino, novo Paulo,
novo David. Annos David imperatori.</em> Augustae pariter
<em>multos annos</em> dixerunt, et utrumque alloquentes, subjiciebant:
<em>Luminaria mundi, Domine, tu custodi;</em> et
multis aliis veris justisque laudibus utrumque ornarunt.
Fidei rebus igitur ita dispositis atque firmatis,
imperator, ad honorem clericalis militiae et monasticae
<nobr><sub></sub></nobr> vitae, quaedam capitula canonicis statutis determinanda
synodo proposuit: <em>Decorum</em> (ait) <em>esse judicantes
a vobis haec regulariter potius formari per synodum,
quam nostra lege sanciri</em> <small>[Note: <nobr><sub></sub></nobr> Hujusmodi tria capitula expressa offendes tom.
IX Concil., pag. 1510.]</small>. Fatigati autem
ob nimios labores episcopi, semel iterumque imperatorem
supplices rogarunt ut eos dimitteret: sed
ipse Marcianus ad synodum conversus dixit: <em>Multum
quidem estis itinere fatigati laborem perferentes.
Verumtamen sustinete adhuc tres aut quatuor dies,
et praesentibus magnificentissimis nostris judicibus,
quaecumque vultis movete, competens adepturi solatium.</em>
Addidit tandem: <em>Nullus vestrum antequam perfecti
termini ex omnibus proferantur a sancto concilio discedat.</em>
Hactenus ea brevitate qua potui priores sex
Chalcedonensis synodi actiones summatim descripsi;
ex quibus haud dubium esse potest feliciter S. Leonis
Magni vota adimpleta mansisse, atque apostolicae
sedis jura turpissime jam pridem a Dioscori et Eutychiana
factione in praecedenti Ephesina synodo
violata et abolita solemni atque universali totius
<nobr><sub></sub></nobr> Ecclesiae judicio reparata fuisse. Caetera vero quae
sequuntur, cum ad particulares quorumdam episcoporum
causas pertineant, sequentibus in Exercitationibus
explicabimus.</p>
<br> <h4><center>CAPUT IV.
<em>Dissertatio in quartam Chalcedonensis concilii actionem
habita in pontificia Conciliorum Academia, anno
Domini</em> 1747. </center></h4>
<p>1. Photii Tyrii causam, in cujus cognitione Chalcedonenses
PP. quarta hujus synodi actione versati
<nobr><sub></sub></nobr> sunt, in praesens expendere jubeor, de iis tribus dumtaxat
verba facturus quae hujusce Academiae viris
hoc anno discutienda praescripta fuere, quaeque sub
octavo numero quoad canones sequenti ordine et vocibus
exprimuntur.</p>
<p>Primo, an consuetudo antiqua allegata ab Anatolio,
actione 4, in causa Photii episcopi Tyrii quod
episcopi existentes Constantinopoli una cum patriarcha
definiebant quorumcumque recurrentium causas,
legitima esset; et hoc posito, cur sententia in
causa Photii fuit revocata.</p>
<p>Secundo, utrum in causis ecclesiasticis judicandum
esset secundum canones, an etiam secundum pragmaticam
sanctionem; qua de re actum est actione 4
in eadem causa Photii.</p>
<p>Tertio tandem, an episcopus, si esset episcopatu
indignus, possit in ordine inferiori collocari, quod
negare videntur legati papae, actione 4. In quibus
omnibus perquirendis, multam orationem me habere
<nobr><sub></sub></nobr> oporteret, si libere ejusmodi argumenti latissimum
campum excurrere possem. Verum cum summi, clementissimi,
atque sapientissimi principis benignitate
abuti haud debeam, idcirco non omnia quae dicenda
occurrunt potero recensere; <strong>467</strong> sed aliqua nondum
satis explorata prolixius exponam; notiora dumtaxat
delibabo, et quae tandem, a recentioribus regalistis
multis cavillationibus implexa, ad ecclesiaticum regimen
et ad apostolicae potissimum sedis jura dejicienda,
aut prorsus evertenda, similibus occurrentibus causis,
in medium adducuntur, non dissimulabo atque Chalcedonensium
PP. vestigiis insistens paucis refellere
conabor.</p>
<p>2. Antequam praesentis concertationis capita resolvere
aggrediamur, quae et qualis causa fuerit cur
tot tantaque dissidia Photium Tyrium inter et Eustathium
Berytensem exorta essent, inquirere nobis
opus est. Tyrum ergo urbem imprimis totius Phoeniciae
primae fuisse metropolim, cui duodecim aliae
urbes et episcopi ab Ecclesiae exordiis ad annum
<nobr><sub></sub></nobr> quadringentesimum quinquagesimum usque suberant,
quorum unus erat Beryti episcopus, ex ecclesiasticis
tabulis exploratum est. Omnium primus deinde qui
hujusmodi metropolitae jura violare tentaverat fuit
Eustathius. Qui, posthabitis Nicaenorum Patrum regulis,
maximo suae amplificandae sedis studio actus,
pragmaticum ab imperatore Theodosio typum seu
rescriptum obtinuit, quo, dissecta in duas partes
Phoeniciae primae provincia, Berytiorumque Ecclesiae
metropolitico gradu et honore attributo, Ecclesiarum
quoque Tripolis, Biblis, Botrys Orthosiade, Arcae,
Antharadis, quae Photio Tyrio legitimo metropolitae
suberant, administrationem et ordinationes in suam
redegit potestatem. Facinus tam grave non exhorruit
Eustathius, quippe qui res omnes Ecclesiae susquedeque
vertere assuetus, multorum schismatum et contentionum
auctor fuerat; cum, videlicet, irarum et
odii impotens, in latrocinali Ephesina synodo adversus
sanctum Flavianum Constantinopolitanum episcopum,
Anatolii decessorem, et Eusebium Dorylaeensem,
<nobr><sub></sub></nobr> pro Dioscori et Eutychetis factione signiferi
partes subire non reformidavit, ut catholica fides
plene ad exitium perduceretur. Atque hac de causa
Eustathii Berytiorum episcopi nomen non nisi cum
summa ignominia in sacras tabulas relatum legimus.
Cum nimirum Chalcedonenses Patres, priori actione,
latrocinalis praecedentis synodi Acta rescindere et
abolere instituentes, omnium turbarum et criminum
auctores eadem omnino poena esse plectendos decreverunt
quam ipsi per summam injuriam laudatis
episcopis, Flaviano scilicet et Eusebio, inusserant.</p>
<p>3. Verum tametsi ea in praedatoria synodo Eustathius
cum aliis quinque episcopis totius schismatis
auctoribus potestatem et imperium habuisset; quamvis
<nobr><sub></sub></nobr> praeterea Dioscori Alexandrini, tum Chrysaphii
et caeterorum imperialium ministrorum qui Eutycheti
patrocinabantur, favorem sibi comparasset; nullum
tamen conatum, aut in Photium Tyrium, aut in ejus
Ecclesiam adhibere ausus est, satis sibi esse ducens
tum talia tantaque praesidia nactum esse quibus facile
magis opportuno tempore suis studiis suisque
honoris et auctoritatis cupiditatibus posset indulgere.
Quare cum anno quadringentesimo nono, undecima
die kalendarum Augusti, latrocinali synodo absoluta,
Constantinopolitanus episcopus Flavianus, plagis,
verberibus et contumeliis affectus, e sua sede exturbatus,
exsulatum ire coactus esset, Eustathius tamen
sibi persuasit facilius optatum honorem assequi posse,
si cum novo tandem episcopo in Flaviani locum suffecto
pacem et amicitiam haberet, ad felicius suum
negotium conficiendum. Hinc ergo minime dicendum
est, Orientis rebus in tanto discrimine positis, illud
aliud gravissimum facinus pseudosynodi PP. perpetrasse,
videlicet, quod, Flaviano adhuc superstite,
<nobr><sub></sub></nobr> Anatolium in ejus sufficerent locum, et in Constantinopolitanum
ordinaverint episcopum. Contrariam
enim opinionem, et si plerique cum ex catholicis,
tum heterodoxis scriptoribus quandoque probassent,
tamen nonnisi purum putumque redolere figmentum,
perspicue cum ex Theodosii, tum ex ejusdem Anatolii
ad S. Leonem epistolis patefactum est. Flavianus
quippe nonnisi sequenti <strong>468</strong> anno martyr ex
hac luce migravit. Cujus secuta morte, Theodosius
imperator Constantinopolitano demandavit clero
aptiores ad id munus obeundum decernere atque
probare: <em>sibi electionem omnium praecipui reservans</em> <small>[Note: <nobr><sub></sub></nobr> Christianus Lupus, in scholiis ad synodum
Chalced. Petavius, Ration. temp. part. I, lib. VI, cap.
19, pag. 369. Guillelmus Cave, Historia script. eccl.
<nobr><sub></sub></nobr> verbo <em>Anatolius</em> C. P.]</small>.
At cum gravissima in dies inter Constantinopolitanum
clerum dissidia succrescerent, agente potissimum
Dioscori factione, et imperatoris ministris,
<em>jussit Theodosius conquiri</em> (verba sunt Anatolii) <em>clericos
in regia urbe, etiam ex aliis civitatibus, ob quaedam
(ita ut fit) negotia degentes, quo inter illos praestantior
in episcopalem dignitatem promoveretur,</em> ut jam ipsi
<nobr><sub></sub></nobr> in praecedenti libro observavimus.</p>
<p>4. Multa quidem vera et scitu digna modo dicenda
occurrerent, si temporis ratio et praesens disserendi
propositum haud praepedirent. Illud unum, quod ad
res nostras facere visum est, leviter dumtaxat attingam.
Anatolii videlicet ad Constantinopolitanum
thronum evectionem Eustathii Berytiorum episcopi
studiis oppido favisse, Tyriorum vero episcopo Photio
extra modum fuisse exitialem. Summa enim Eustathium
inter et Anatolium necessitudo intercesserat.
Nam is cum esset Alexandrinae Ecclesiae presbyter,
et Dioscori episcopi apocrisiarius, cujus factionis
schismaticae studio ad episcopatum Constantinopolitanum
fuerat evectus, jam animum paratum habebat
ut eorum votis et petitionibus indulgeret qui adversus
sanctissimum Flavianum pro Eutychiano dogmate
decertaverant.</p>
<p>5. Interim ergo Constantinopoli varii habentur
episcoporum conventus. Quorum in uno, jubente
Theodosio imperatore, et non exspectatis litteris
<nobr><sub></sub></nobr> atque Romani pontificis sententia, episcopi Anatolium
consecrarunt. Ejusdem concilii meminit Anatolius
in epistola ad sanctum Leonem. <em>Unde id operis incubuit
sanctae synodo episcoporum Constantinopoli versantium,
ut ad me ordinandum sine mora procederent</em> <small>[Note: <nobr><sub></sub></nobr> Videsis quae diximus de Anatolii ordinatine
cap. 4 prioris libri.]</small>.
Alterum deinde habere jussit idem sanctus pontifex,
qui, labente Julio mense anni quadringentesimi quinquagesimi,
acceptis cum ab Anatolio, tum ab imperatore
Theodosio litteris de Flaviani obitu et novi
antistitis electione, secum reputans dirum schisma
quod catholicam in Oriente societatem disruperat,
suspensus haerens, nec rata, nec irrita electionis et
consecrationis Acta definire voluit: sed tamdiu cum
Anatolio communicare distulit, quamdiu quatuor
<nobr><sub></sub></nobr> apost. sedis legati e pontificio latere missi, Constantinopolim
profecti, sinceram ex novo episcopo fidei
professionem coram omni clero et populo emissam,
sua manu signatam, atque adamussim pontificiis votis
et mandatis congruentem exciperent. Superstites
adhuc sunt plures S. pontificis epistolae, ad Theodosium,
ad Pulcheriam Augustam, ad clerum Constantinopolitanum,
ad ejusdem urbis archimandritas, et
denique ad Martinum presbyterum; ex quibus rerum
gestarum seriem non tantum apprime intelligimus,
verum etiam S. pontificis agendi ratio, religionis
studium, animi robur, suprema ejusdem in omnes
totius orbis partes administratio luce clarius enitescit
<small>[Note: <nobr><sub></sub></nobr> Epistola Anatolii ad S. Leonem, pag. 272. tom.
I apud Quesnellum.]</small>.</p>
<p>6. Verum in postrema hac Anatolii synodo, quae
in nonum saltem aut in decimum ejusdem anni mensem
rejicienda est, nihil de Photii Tyrii causa actum
fuisse, ex gravissimis conjecturis perspicue innotescit.
Theodosius junior imprimis, a quo Eustathius
pragmaticum rescriptum acceperat, vivendi finem
<nobr><sub></sub></nobr> fecerat die decima octava Julii, quo tempore ejus
litterae vix ad S. Leonem perlatae fuerant, et pontificii
legati, qui hoc concilium convocare debebant,
aut nondum iter fuerant aggressi, aut si illud incoeperant,
adhuc in Romanis diversabantur suburbiis.
Leonis <strong>469</strong> quippe litterae id suadent, cum datae
fuerint Romae decimo sexto kalendas Augustas, triduo
antequam Theodosius diem obiret Constantinopoli.
Ad quam deinde urbem, propter itineris labores
locique distantiam, pontificios legatos nonnisi octavo
aut nono mense adventasse credendum est. Qui praeterea,
fideliter suo munere perfungi cupientes, haudquaquam
Anatolio in laesae fidei suspicionem adducto
permisissent in synodo quam ipsi, mandante Romano
pontifice, convocabant principes partes subire, cuncta
pro sua libidine disponere, ecclesiasticas leges abolere,
cum ipse potius de mala fide suspectus coram
ipsis legatis caeterisque episcopis tamquam reus se
sistere debuisset.</p>
<p><nobr><sub></sub></nobr> 7. Photii igitur causa ad praecedentem aliam synodum,
quae Theodosii mortem praecessit, omnino referenda
est. Cui cum Eustathius Berytiorum episcopus
subreptitium quod acceperat ab imperatore pragmaticum
typum exhibuisset, episcopi omnes qui Constantinopoli
convenerant, vel in Anatolii gratiam,
vel poenarum minis deterriti, etiam contra ecclesiasticarum
regularum vetitum, praestiterunt assensum.
Tunc itaque agente Chrysaphio et caeteris imperialibus
ministris, qui Eustathio impense favebant, non
tantum Theodosianum fuit confirmatum rescriptum;
sed operam dederunt ut Maximus patriarcha Antiochenus,
qui ab ejusmodi aberat synodo, quamvis
Constantinopoli diversaretur, quae recentius ad ampliandam
Ecclesiae Berytiorum dignitatem, honorem
et praerogativis sancita fuerant rata et firma habere
vellet. Suberat enim Antiocheni patriarchae administrationi
et ordinationi Phoeniciae primae provincia
cum suo Tyrio metropolita caeterisque episcopis.
Quemadmodum vero res contigissent, narrat idem
<nobr><sub></sub></nobr> Maximus a Chalcedonensibus PP. postmodum interpellatus:
<em>Eram Constantinopoli. Cum vero concilium
de hoc haberetur, non adfui, sed mihi charta allata est,
et subscripsi</em> <small>[Note: <nobr><sub></sub></nobr> Actio 4 conc. Chalcedonensis.]</small>. Quid plura? In hoc Anatolii concilio,
cum omnia in sanctissimi episcopi Photii Tyrii odium
et ecclesiasticarum legum contemptum fierent, minis,
terroribus ipsius Photii metropolitae animum
gravius concusserunt, et depositionis poenam intentarunt,
nisi synodico subscriberet decreto. <em>Cui</em> (ait
Photius in supplici libello dato ad Marcianum imperatorem,
Theodosii Augusti successorem, <em>Cui cum,
non ex proposito, sed ex metu minarum quae ei inerant,
subsignassem, impositam mihi necessitatem subscriptione
significavi. Scripsi enim, quod jussus subscripsi,
cum scirem nihil hoc mihi praejudicare quod sacrae
</em><nobr><sub></sub></nobr> <em>divinaeque leges ea quae non ex proposito, sed ex necessitate,
fiunt nullam vim habere definiant.</em></p>
<p>8. Quicumque itaque ad ejusmodi Anatolii synodi
Acta, quae hinc illincque apud diversos veteres scriptores
sparsa offendimus, sedulo animadvertat, parum
absimilem praedatoriae Ephesinae illam fuisse,
aut illius posse dici appendicem minime inficiabitur.
Quare cum Chalcedonensibus PP. datum esset de fidei
causis et de episcoporum juribus violatis judicare, omniaque
susquedeque versa in integrum restituere et reparare
quemadmodum S. Leo apostolicae sedis legatis
praeceperat, idcirco Photii causam judicaturi tria
potissimum Anatolio Constantinopolitano episcopo
objiciebant. Haec autem tria imperiales civilium causarum
judices paucis indicarunt, ita generale Chalcedonense
concilium compellantes: <em>Dicat S. synodus
licueritne sanctissimo archiepiscopo Anatolio absenti
reverendissimo episcopo Photio excommunicationem
mittere et jubere, ut ei certae Ecclesiae in provincia auferrentur,
et an synodum appellare oporteat conventum
</em><nobr><sub></sub></nobr> <em>episcoporum qui in regia civitate diversantur.</em></p>
<p>Quoad postremam hanc quaestionem, Tryphon,
Chii episcopus, conventum episcoporum in urbe diversantium
synodum posse appellari serio affirmavit,
qui forte, cum Anatolio tum regiis ministris blandiri
cupiens, <strong>470</strong> spectata primum regiae urbis dignitate
et amplitudine, et recensito deinde frequenti episcoporum
Orientis commeatu, qui ob civilium rerum
administrationem, dum aliqua laborabant oppressione
pro suis vindicandis juribus, Constantinopolim
convenire debebant, palam dixit: <em>Synodus appellatur,
et conveniunt, et laborantes aliqua oppressione sua
jura nanciscuntur.</em> Tryphonis responsioni, nec sancta
generalis synodus, nec alius quisquam ex episcopis
suffragatus est, ne forte aliorum patriarcharum,
Alexandrini nimirum, et Antiocheni, et Hierosolymitani,
jura laederentur. Ex ecclesiasticis tabulis
enim exploratum est, Constantinopolitani episcopi
fines valde tum fuisse contractos. Nam praeter illam
<nobr><sub></sub></nobr> Asiae partem quae ad Ponti regiones extendebatur,
primo solas Thraciae dioeceses poterat administrare,
cujus jura postmodum Theodosii Junioris rescripto
ad Illyricum usque extensa fuere. Contra vero <em>Phoeniciae
primae</em> dioeceses ad Antiochenum pertinebant
patriarchatum, ut diximus. Et propterea ad omnes
turbas praecavendas, quae exoriri poterant, Thryphonis
sententiam atque judicium universa synodus,
nec ratum, nec irritum habendum esse censuit.</p>
<p>9. At non ita vero factum est, cum altera quaestio
de excommunicatione ab Anatolii synodo in Photium
Tyrium absentem lata examini subjiciebatur. Hanc
enim veluti horrendum facinus, divinis et humanis
legibus contrarium universa synodus Chalcedonensis
exsecrata est. In ea enim actione legimus Atticum
Zelorum episcopum dixisse <em>ut absentem nemo condemnet.
Omnes reverendissimi episcopi acclamaverunt:
Nemo absentem condemnat.</em> Hac igitur unanimi
Chalcedonensium PP. conclamatione synodalia Anatolii
decreta prorsus abolita fuere. Quod cum Anatolii
<nobr><sub></sub></nobr> animus honoris et ambitus impotens indigne
ferret, ut se ab omni injustitiae nota purgaret, suaeque
sedis amplitudini consuleret, ad illam provocavit
consuetudinem, de qua in praesens disputamus.
Sed eam consuetudinem prorsus illegitimam fuisse,
atque ad eam Anatolium dumtaxat provocasse, ut
studiosa uteretur tergiversatione, quem latere poterat?
Non enim consuetudo legitima censeri potest,
quae divinis et humanis legibus repugnat. Et propterea
cum Eusebius Nicomediensis, tum Photius
Tyrius, cum universa synodo, ne in contentionem
venirent de consuetudine quae abusum obtinere poterat,
omnes Anatolii excusationes veluti injusti
ambitus commenta, quibus rerum veritatem occulere
nitebatur, constantissime rejecerunt.</p>
<p><nobr><sub></sub></nobr> Eunomius quidem Nicomediensis ad judices conversus
ita fidenter eos est allocutus: <em>Magnificentia
vestra nos percunctata est num liceat absentem condemnare.
Responsum do Romana voce,</em> et usurpans
verba Pauli apostoli, Actorum XXV, 16, ita effatus
est: <em>Quia non est Romanis consuetudo damnare aliquem
hominem priusquam is qui accusatur praesentes
habeat accusatores, locumque accipiat ad diluenda crimina.</em>
Cui postmodum Photius concinens, enixe synodum
et imperiales judices precabatur ut, omni
injusta consuetudine posthabita et abolita, canonicae
leges dumtaxat exsecutioni demandarentur. <em>Nihil
aliud postulo</em> (Photius dixit) <em>precorque vestrum justum
judicium, nisi ut faciatis ut regulae stent, utque ii qui
a me legitime ordinati sunt, postea vero ejecti et facti
presbyteri, restituantur, ac ego meas Ecclesias accipiam.</em>
Tum tandem synodus universa, nulla quidem
interposita mora, acclamavit: <em>Hoc justum postulatum.
Regulae teneant. Justa petitio Photii reverendissimi
episcopi.</em></p>
<p><nobr><sub></sub></nobr> 10. Ex hujusce decreti vocibus Anatolii animus,
honoris et potestatis amplitudinem anhelans, utpote
qui Constantinopolitanae sedis dignitatem auctoritatemque
in omnibus apostolicae divi Petri sedis muneribus
exaequari cupiebat, gravissime cruciabatur.
At non ea ratione, ut Photii et Eustathii causam
iterum judicandam peteret sibi reservari; sed quia
<strong>471</strong> intelligebat quod semel in irritum misso suae
synodi judicio, jam Constantinopolitani antistites
maxime elati, ea potestate privabantur quam per
canonum injuriam sensim cum aliorum jurium jactura
sibi usurpare conabantur. Tantam autem elationem
in Constantinopolitanorum mentem excitaverat imperialis
urbis amplitudo, regiae potestatis auctoritas,
imperialium ministrorum favor atque praesidium;
quibus tantopere delectabatur, ut ecclesiasticam
episcoporum potestatem ex civilium rerum administratione
metiendam esse contenderent. Praeterea
cum ipsi imperatores Constantinopolim novam Romam
<nobr><sub></sub></nobr> appellare voluerint, et ad instar Romae veteris nobilissimis
cum sacris tum profanis aedibus ornaverint,
atque Constantinus Magnus et filii, Arcadius et ambo
Theodosii maximis opibus, divitiis, honoribus ac
privilegiis eam locupletaverint, idcirco episcopi ipsi
injuriosis consuetudinibus insistentes, cum evidenti
sacrorum canonum contemptu omnium causarum
ecclesiasticarum Orientis cognitionem ad se trahere
conabantur. Eorumdem antistitum demum animi elatio
ambitusque canone tertio Constantinopolitani
primi concilii augebatur. Quo nimirum centum quinquaginta
Orientis PP. sub Theodosio seniore statuerunt:
<em>Constantinopolitanus episcopus habeat priores
honoris partes post Romanum episcopum, eo quod sit
nova Roma.</em> Sed quid ex eo canone? Nullam enim
legitimam consuetudinem inducere poterat, tum quia
apostolica sedes eum numquam ratum habuit, tum
quia Alexandrini et Antiocheni patriarcharum jura
gravius vulnerabantur. Verum etsi ultro daremus
canonem illum ab anno 381 quo editus fuerat ad
<nobr><sub></sub></nobr> Anatolii usque tempora obtinuisse, quid inde? Num
potuissent Constantinopolitani antistites Romanis
pontificibus exaequari, omniumque Orientalium causas
cognoscere, ad omnium consultationes respondere?
Apage figmentum! Honoraria dumtaxat patriarchatus
dignitas in gratiam imperatoris Theodosii
fuit ipsis attributa, non eorumdem potestas amplificata.
Nam, canone secundo praecedenti, iidem PP.,
Nicaenis legibus haerentes, Alexandrino primum et
Antiocheno deinde sua jura asseruerunt et confirmarunt,
enumeratis ea de causa singulis regionibus et
dioecesibus quae ab eorumdem administrationibus et
synodis pendere debebant. Quod utique ab ipsis
factum intelligimus, ut Constantinopolitanus patriarcha,
<nobr><sub></sub></nobr> solo honore contentus, omnium Orientalium
Ecclesiarum administrationem miscere non auderet.</p>
<p>11. Verum temporis decursu Constantinopolitani
patriarchae omnia perturbarunt; atque, honori et
vacuo nomini potestatem addere volentes, multorum
episcoporum ordinationes sibi indebitas usurparunt,
Ponticae videlicet, et Asianae, et Thraciae, ut videlicet
veteris Romae patriarchae se aequipararent. Hac
de causa enim et ipse Anatolius in generali Chalcedonensi
concilio multos conatus adhibuit, ut hujusmodi
injuste usurpata jura servaret, sibique et suae
sedi privilegia Romanorum pontificum praerogativis
aequalia decernerentur. Quod negotium ut felicius et
sine contradictione conficeret, toto concilii tempore,
legatis sedis apostolicae, officiis, muneribus aliisque
modis studebat blandiri; summam erga ipsam apostolicam
sedem reverentiam affectando, omnem honorem
omniaque Constantinopolitanorum antistitum
privilegia in decus, munimen et ornamentum Romanae
sedis redundare confingendo; atque demum novum
<nobr><sub></sub></nobr> canonem quem de firmandis suae sedis juribus edendum
jurabat nemini injuriosum futurum affirmando,
eo vano ductus praetextu, quod longa temporis praescriptio
sexaginta annorum suis suffragaretur cupiditatibus.
Haec omnia tamen, etsi blande multaque
exoratione verbis scriptisque ab Anatolio exponerentur,
minime Romani pontificis et ejus legatorum
animum commovere potuerunt, ut fusius quidem ex
certissimis monumentis, absque ullo partium studio,
demonstrare possem, si aut temporis <strong>472</strong> ratio
sineret, aut si aliorum mandata extra propositas
quaestiones vagari non prohiberent. Illud unum dumtaxat
subjiciam, videlicet exploratissimum esse consuetudinem
ab Anatolio allegatam, cum ad canonem
tertium Constantinopolitanum secundi generalis concilii
esse referendam; tum demum ad gravissimos
qui temporis decursu irrepsere abusus in Ecclesiae
rebus administrandis atque in metropolitarum et
episcoporum ordinationibus habendis, quemadmodum
<nobr><sub></sub></nobr> ex divi Leonis epistolis ad Marcianum imperatorem,
ad Pulcheriam augustam, ad Anatolium ipsum atque
pariter ad Julianum episcopum Coensem evidentissime
exploratum est <small>[Note: <nobr><sub></sub></nobr> Leonis Magni epistolae 78, 79, 80, 81.]</small>.</p>
<p>12. Superest jam vero ut de pragmatica sanctione
quam Eustathius Berytiorum episcopus in praecedentium
suorum facinorum mercedem per subreptionem
a Theodosio imperatore piissimo obtinuerat verba
faciamus. Atque imprimis pragmaticae sanctionis
vocabulum <em>causam in consistorio principis ventilatam
coram proceribus sacri palatii</em> significare habet. Quare
Gratianus, qui eam hisce verbis descripsit, etiam
addidit: <em>Principis constitutio, ex cognitione causae
lata, pragmatica sanctio appellata est</em> <small>[Note: <nobr><sub></sub></nobr> Decret. Grat. dist. 2, <em>Duo metropolitani.</em>]</small>. Jacobus
Gutherius tamen, etsi Gratiano haud adversetur,
clarius pragmaticae sanctionis ideam descripsit dicens:
<em>Pragmatica jussio, seu sanctio, non ad singulorum
preces super privatis negotiis profertur, sed tantum
ad preces alicujus corporis, collegii, civitatis, vel provinciae</em>
<small>[Note: <nobr><sub></sub></nobr> Gutherius, lib. I, cap. 32, de Officiis domus
Augustae.]</small>. Has autem pragmaticas jussiones inter
<nobr><sub></sub></nobr> generales leges numerari jurisconsultis exploratum
est. Verum laudatus Gutherius inter <em>pragmaticas</em>
jussiones et <em>sanctiones pragmaticas</em> aliquod statuit
discrimen subdens: Pragmaticae jussiones, quae aliquid
jubent. An ergo pragmaticum rescriptum de
Ecclesiae Berytiorum metropolitico jure inter imperiales
jussiones vel sanctiones nos referre oporteat,
an vero ad preces alicujus corporis aut civitatis fuerit
prolatum, definire haud necesse est. Verum si de
hocce postremo verba facere deberemus, ad preces
Chrysaphii eunuchi et totius Dioscorianae factionis
prodiisse saltem suspicari possemus, cum Eustathius
potissimum semel iterumque concilii Chalcedonensis
PP. ad accusationes diluendas fuerit contestatus imperatorem
<nobr><sub></sub></nobr> ea de re non supplicasse. Quam sane contestationem
veritate inniti ipsa Theodosiana lex,
Justinianeo inserta codici <small>[Note: <nobr><sub></sub></nobr> Cod. Justiniani lib. II, tit. 21.]</small>, patefacere nobis visa
est. Cum ipse Theodosius imperator asseveret:
<em>Propter multas justasque causas metropolitano nomine
ac dignitate civitatem Berytum decernimus exornandam,
jam suis virtutibus coronatam.</em> Nullam ergo ibi facit
mentionem aut de Eustathii precibus, aut de ipsius
meritis. Berytum civitatem laudat dumtaxat tamquam
multis virtutibus coronatam. Alia praeterea eo in
rescripto offendimus quae Anatolii et ejus Constantinopolitanae
synodi impotentiam et maximum Eustathii
ambitum patefaciunt. Non enim imperator Ecclesiae
Tyriorum jura minuere et in duos aequales ejusdem
provinciae metropolitas discerpi mandavit, sed
Tyrum in antiquo suo jure perstare decrevit. Ea
ductus ratione, ne suorum majorum decreta in irritum
mitteret, neve pragmaticum rescriptum sacros canones
aboleret. <em>Tyro</em> (ait) <em>nihil de suo jure derogetur.
Sit illa mater provinciae, majorum nostrorum beneficio;
</em><nobr><sub></sub></nobr> <em>haec nostro et utraque dignitate simili perfruatur.</em> Si
nos ad Theodosianae legis verba cum doctissimo
Christiano Lupo paululum velimus animadvertere,
non aliud quam metropoleos nomen et honorem
Beryto decrevisse imperatorem intelligemus; caeterum
novo huic metropolitae neque suffraganeos episcopos
adjudicasse, nec cum Tyriae metropoleos injuria
et mutatione illius in ecclesiasticis rebus administrandis
potestatem augere voluisse.</p>
<p><strong>473</strong> 13. Cur ergo aliter Theodosianam legem
Anatolii synodus fuerit interpretata; cur non audito
Photio antiquo metropolita, ab ejus subjectione sex
suffraganeae Ecclesiae fuerint a vulsae; cur demum in
eumdem Photium absentem excommunicationis sententia
lata fuerit, a qua nonnisi post centum viginti
duos dies fuit absolutus, jam satis abunde in superioribus
fuit explicatum. Quae mala omnia ut Chalcedonense
concilium eriperet, simulque Ecclesiae Tyriae
vulneribus mederetur, omnia in integrum restitui
<nobr><sub></sub></nobr> jussit. Et quamvis pragmatica illa Theodosii jussio,
superiore anno, et propter Anatoliani concilii decreta,
et propter Maximi patriarchae Antiocheni consensum,
jam in rem judicatam transiisset, tamen
Ecclesiae causas non secundum sacras imperatorum
et regum pragmaticas, sed ad sacrorum canonum
normam definiendas esse sancitum est. A qua quidem
agendi ratione haudquaquam alienus esse poterat
imperatoris Marciani animus, ad quem supplici suo
libello Photius provocavit: non quidem, ut regalistae
aiunt, ut ipse vel de mortui imperatoris lege Tyrii
Ecclesiae jura vulnerante et dejiciente ferret judicium,
vel ut e medio pragmaticam auferret sanctionem, et
in Eustathium ejusque ambitionem animadverteret,
quod sane in ecclesiasticis rebus saeculi principibus
datum haud est, ne civilium rerum administratio quae
ad eos dumtaxat pertinet spiritualibus admisceatur
negotiis; sed Photius Marcianum imperatorem ideo
suo interpellavit libello, ut sese sacrorum canonum
vindicem exhiberet, atque necessarium praestaret
<nobr><sub></sub></nobr> praesidium, ne ob fictas causas ab invidis et ambitus
impotentibus hominibus obrueretur. <em>Natura enim</em> (ait
Photius) <em>comparatum est ut sacrorum jura numquam
imminuantur a praefectorum vanitate.</em> Tum etiam in
ore omnium sermo iste versabatur: nec regios ministros,
nec imperatores ipsos, quibus temporalium
rerum administratio data est, sacerdotum jura suis
legibus imminuere, vel pervertere, vel immutare potuisse.
Quod sane sine ulla prorsus contradictione
ipsius Marciani imperatoris judices sincere contestati
sunt, dicentes: <em>Sanctissimo domino Urbis placuit,
non juxta sacros aut pragmaticos typos res sanctissimorum
episcoporum procedere, sed juxta regulas a
sanctis Patribus latas.</em> Ne vero quisquam episcoporum,
nimis studiose regiae potestati majestatique haerens,
de Marciani principis voluntate in dubium veniret,
<nobr><sub></sub></nobr> ipsi imperiales judices statim absolute pronuntiarunt:
<em>Omni igitur cessante e sacris pragmaticis definitione,
canones de hoc capitulo editi legantur.</em> Quasi
ipsi judices voluissent innuere nullam vim nullumque
vulnus per pragmaticas sanctiones Ecclesiae canonibus
esse inferendum.</p>
<p>14. Non ergo mirum si, quinto Nicaeni concilii canone
lecto, de unico tantum metropolita in unaquaque
provincia habendo universa illa synodus dixit:
<em>Unum juxta regulas sanctorum Patrum volumus esse
metropolitam: petimus ut regulae sanctorum Patrum
teneant.</em> Ex qua potissimum disserendi et judicandi
forma perspicue edocemur ecclesiasticas causas secundum
canones esse tractandas; principum vero
leges minime esse spernendas, sed ad eas respicere
oportere si in canonum exsecutionem, praesidium,
munimen atque tutelam datae sint, et sacrorum canonum
vigorem, aut non laedant, aut non obruant et
aboleant. In similibus enim circumstantiis hierarchici
ordinis jura non laeduntur: sed ad tuenda sacerdotii
<nobr><sub></sub></nobr> et imperii potestates conveniunt. Quod sexcentis
exemplis mutuatis ex legibus Constantini, Theodosii
senioris et Valentinianorum, aliorumque explicare
possem, si temporis ratio non praepediret.</p>
<p>Secus vero ratiocinari oportet, cum pragmaticae
leges canonibus repugnant, cum eos obruunt atque
subvertunt. Tunc enim pragmaticis insistere et ab
iisdem judicandi formam et rationes mutuari, prorsus
ab Ecclesiae usu, privilegiis et juribus alienum
est; atque si eas sequeremur, ecclesiasticum ordinem
ad exitium perduceremus. Cujus quidem rei, cum
haud ignarus esset Atticus civitatis Nicopolis Epiri
episcopus, rato habito <strong>474</strong> Chalcedonensis concilii
decreto, quo summa omnium consensione in pristine
metropolitae honore et administratione Photius restitutus
et Eustathius prohibitus, ne e pragmatico
typo aliquid amplius sibi vindicare auderet, ad praecavendos
deinde omnes abusus qui quovis tempore
irrepere possent, enixe imperiales judices totius coetus
<nobr><sub></sub></nobr> nomine exoravit, eos his verbis compellans:
<em>Supplicamus ut etiam nunc virtus regularum in omnia
et in omnes provincias teneat; cessantibus omnibus
pragmaticis, quae ex concursatione et ambitione fiunt,
quaeque evertunt ea quae spiritualiter et secundum Deum
a sanctis Patribus sancita sunt.</em> Haec porro verba nos
exscripsimus et recitavimus, ad eorum regalistarum
opiniones refellendas qui aiunt non synodi Chalcedonensis
decreto, sed Marciani et imperialium judicum
sanctione Theodosii pragmaticam legem fuisse
antiquatam et abolitam; qui contendunt eam concilii
regulam dumtaxat locum habere in proposita specie,
scilicet in iis quae Ecclesiarum ordinationes respiciunt.
Quod si quis velit eam ad alios casus porrigere,
ad eos tantum extendere oportet, quibus canonum
disciplina mere ecclesiastica continetur. At
harum opinionum auctores plane haec comminiscuntur.
Nam pragmaticas sanctiones contra canonum
veritatem pietatemque editas omni prorsus auctoritate
et robore esse vacuas, generatim sine ulla exceptione,
<nobr><sub></sub></nobr> etiam in Valentiniani et Marciani imperatorum
constitutione, anno 454 edita, expresse hisce
verbis declaratum est: <em>Omnes sane pragmaticas sanctiones,
quae contra canones ecclesiasticos, interveniente
gratia et ambitione, elicitae sunt, robore suo et firmitate
vacuatas cessare praecipimus.</em></p>
<p>15. Pari quoque ratione in Chalcedonensi laudata
synodo de episcopis a Photio ordinatis judicatum est.
Quos, post assecutum episcopatus ordinem et sedem,
per summam injuriam presbyteros dumtaxat esse
jussit Eustathius et Anatolius. At quis ignorat sacrilegium
prorsus esse episcopum in locum presbyteri
redigere? Si enim justa de causa illos ab actu episcopatus
amovebat, nec presbyteri locum retinere
debebant.</p>
<p>Sic itaque rebus dispositis, etiam quoad eos episcopos
<nobr><sub></sub></nobr> qui in presbyteri locum et gradum injuste
fuerant redacti, Photii Tyrii causa prudenter, juste
atque sanctissime ad felicem exitum, apostolicae sedis
legatis eo in concilio agentibus, perducta est. Quod
postremum quidem judicium de episcopis ad inferiorem
gradum descendentibus, et ab Anatolio, et ab
ipso Maximo patriarcha Antiocheno cum ratum et
firmum, sine ullo discrimine habitum fuisset, non
est cur nos in hac expendenda controversia diutius
immoremur. Potissimum cum universalis Ecclesiae
consensio et praxis, conciliorum statuta, apostolicae
sedis constitutiones nos edoceant ex episcopatus ordine
justa de causa amotos, nec in presbyteri gradum
et locum persistere posse, ut ab ecclesiasticarum
rerum exordiis ad nostra tempora usque luculentissime
probare possem. Verum summi sapientissimique
patris et principis, cui et majorem omnes ecclesiasticae
res splendorem, litteraria respublica incrementum,
omnium felicitas praesidium, et praeclarum
hocce institutum originem debet, clementia amplius
<nobr><sub></sub></nobr> abuti, academicos clarissimos detinere, non fuit consilium.</p>
<br> <h4><center>
<strong>475</strong> CAPUT V.
<em>Theodoretum, a Dioscoro in Ephesino latrocinio depositum,
ad apostolicam sedem appellasse, et a
S. Leone judicatum, suaeque sedi restitutum fuisse
ostenditur. Launoii et Paschasii Quesnelli argumenta
refelluntur. Cl. Petri de Marca et Christiani Lupi
sententiae de hac causa exponuntur. Denique cum ex
actione octava Chalcedonensi, tum ex S. Leonis epistola
93 suprema et irretractabilia esse apostolicae
sedis judicia probatur.</em> </center></h4>
<p>1. Paschasius Quesnellus, Theodoreti episcopi
Cyri causam ad examen perducere volens, suam
dissertationem ab iis vocibus epistolae 93 S. Leonis
ad eumdem Theodoretum scriptae orsus est, videlicet:
<em>Benedictus Deus noster cujus invincibilis veritas
ab omni haereseos macula mundum te secundum apostolicae
sedis judicium demonstravit. Cui dignam retribues
</em><nobr><sub></sub></nobr> <em>pro tot laboribus gratiam, si talem te qualem probavimus
pro universalis Ecclesiae defensione servaveris.</em>
Ex tali itaque exordio mihi pollicebar voluisse tandem
Quesnellum apostolicae sedi et Romanis ipsis
pontificibus ea jura asserere, quae hactenus praecedentium
dissertationum occasione aut inficiari, vel
elevare, aut denique omnino abolere nisus est. Sed
mea opinio me fefellit. Nam statim inquirere simulans
quale fuerit illud <em>apostolicae sedis judicium,</em> a
multis quaesitum est hactenus, inque varias itum est
sententias ait. Quare primo nonnullorum affirmat esse
sententiam qui aliquod vel in synodo, vel extra synodum
a S. Leone de restitutione Theodoreti decretum
conditum fuisse autumant, postquam ad eum
causam suam per libellum appellationis detulisset.
Verumtamen cum ex hac sententia sibi incommodum
afferri intellexit, negativo sequenti argumento eam
rejecit, scribendo: Cum de hujusmodi decreto
ne apex quidem ullus appareat sive in Actis Chalcedonensibus,
sive in aliis rerum tum temporis gestarum
<nobr><sub></sub></nobr> monimentis, tam facile refellitur quam profertur.
Aliorum opinionem subjicit dicentium
eadem synodali ac judiciali sententia Theodoretum
restitutum, qua pseudosynodus Ephesina in irritum
missa fuerat. Atque iterum provocat ad illam synodum
a qua Valentinianus et Augusta ad Theodosium
scripserunt de Actorum hujus conciliabuli rescissione.
Sibi tandem certum esse Quesnellus asseverat
de Theodoreti causa nullam intercessisse
sententiam, sive quae a solo Leone, sive quae a synodo
sit emissa. Sed illud solummodo judicium a
Leone commemorari, quod communionis litteris continebatur.
Dum enim querelas Theodoreti ultro suscipit
pontifex, eidemque suam communionem impertivit,
<nobr><sub></sub></nobr> consequens fuit ut eumdem ab omni haereseos
macula judicaverit mundum. Haec autem et id
genus non dissimilia alia in dissertationis decimae
vestibulo scripsit Quesnellus, eo consilio, ut ob lectoris
oculos rem totam compendiose poneret.</p>
<p>2. Hactenus descripta tamen praeterire non possum,
quin prius animadvertam an nova hujus doctoris
opinio illiusque ex praecedentibus consecutio cohaerere
possit cum ordinaria judiciorum forma, Leonis
agendi oeconomia, reliquisque monimentis in quibus
de Theodoreti causa facta est mentio. Judicii forma imprimis
prorsus Quesnellianum evertit systema. Nam
Theodoretus cum de mala fide esset suspectus, ab adversariis
accusaretur, et synodali decreto jam fuisset
damnatus, numquam S. Leo communionem eidem
impertivisset, et ab omni haereseos labe mundum
declarasset, <strong>476</strong> nisi cognita causa. Quid enim?
Leo ipse, qui paulo ante, accepta Eutychetis appellatione
et querimoniis, una cum Theodosii Augusti
litteris, quibus Eutycheti patrocinabatur, tantopere
<nobr><sub></sub></nobr> circumspecte operatus est, ut sine plena totius causae
cognitione quidquam nollet definire, scripsit statim ad
Flavianum, dicendo: <em>Nos qui volumus sacerdotum Domini
matura esse judicia, nihil possumus incognitis
rebus in cujusquam partis praejudicium definire, priusquam
quae gesta sunt veraciter audiamus.</em> Si ergo M.
pontifex aliis episcopis formam judicandi praescribit,
et tanta circumspectione utebatur ne praepropere
vel temere judicaret, an potuit incognita causa, aut
non omnino libratis accusantium querelis, aut non
lustratis inquisitionis actis, Theodoretum episcopum
ab omni haereseos macula mundum secundum suae
sedis judicium demonstrare? Sed quale judicium
istud fuisset, quando postmodum sola suspicione
laborans quod Anatolius Constantinopolitanus episcopus
vel laesae fidei homo esset, vel nimiam cum
haereticis conniventiam habuisset, nullis ipsius supplicationibus,
neque imperatoris Theodosii officiis
adduci potuit ut cum eo communicaret, nisi prius
<nobr><sub></sub></nobr> sibi certo constitisset ex publica fidei confessione
coram apostolicae sedis legatis, hac de causa ex Occidente
Constantinopolim missis, universo clero et
Constantinopolitano populo facta, hunc nulla haereseos
labe inquinari? Hanc S. Leonis agendi oeconomiam
nos colligimus ex aliis epistolis quas ad calcem
annotamus, de quibus fusius jam verba fecimus in
antecedentibus Exercitationibus <small>[Note: <nobr><sub></sub></nobr> Epistolae Leonis ad Theodosium, ad Pulcheriam,
ad clerum et populum Constantinopolitanum,
ad archimandritas Constantinopolitanos, ad Julianum
<nobr><sub></sub></nobr> episcopum Coensem, de quibus verba facimus in
praecedentibus capitibus, etc.]</small>. Non igitur Quesnello
fidem adhibere possumus, qui scribit Theodoretum
apostolicae sedis judicio ab omni haereseos
labe mundum fuisse demonstratum, dumtaxat quia
Leo communicavit cum eo.</p>
<p>3. Sed ut magis hujus Quesnellianae opinionis
falsitatem ostendamus, ipsum Quesnellum rogare
juvabit an summus pontifex post latrocinium Ephesinum
jure vel ex indulgentia solum cum Theodoreto
communicavit, ipsius appellationis litteras suscipiendo.
Non jure quidem, cum nullum decretum,
neque in synodo, neque extra synodum post susceptam
<nobr><sub></sub></nobr> Theodoreti appellationem Leonem edidisse
adversarius affirmat. Neque Leo ipse ex quadam
indulgentia Cyri sedi Theodoretum esse restituendum
permisit, cum ipse numquam Eutychetis factioni
adhaesisset. Et aliunde is indulgentia haud indiget,
qui ab omni haereseos labe mundus a legitimo judice
demonstratur. Verum enim vero altius Theodoreti
causae judicium esse repetendum cum Quesnellus,
tum alii arbitrati sunt: ab ipso Dioscoro nimirum,
jam antea Theodoreti inimico, propter singularem
suam eruditionem vitaeque sanctimoniam, quibus
obscurari se Dioscorus homo laudis appetentissimus
existimabatur, et propter anathematismos S. Cyrilli
decessoris olim a se impugnatos. Theodoretum ob
eam causam haereseos notare, appetere calumniis
<nobr><sub></sub></nobr> omnibusque modis lacessere jam tum aggressus est
Alexandrinus. Describit deinde Quesnellus quidquid
a Dioscoro factum fuit apud imperatorem, et in
Ephesina latrocinali synodo, contra ipsum Theodoretum,
quae in superioribus recensuimus, nec amplius
necesse est iterum describamus. Atque tandem concludit
ab imperatore cautum fuisse ne Ephesinae
synodo quae parabatur interesset, veritus Dioscorus
ne Theodoretus acerrimus haereticorum impugnator
omnibus nervis Eutycheti sese opponeret. Quare
susquedeque omnibus in ea synodo versis, Theodoretum
ab ordine episcopali dejecit, depositionis sententiam
in eum non secus ac in alios episcopos catholicae
fidei propugnatores intorquens.</p>
<p>4. Theodoretus itaque cum haec rescivisset, suam vicem
dolens, nec praesidia ab episcopis Orientalibus,
pene omnibus vel furentibus, vel oppressis, obtinere
valens, ad Occidentales sese convertisse horumque
fidem <strong>477</strong> sollicttasse, idem Quesnellus affirmat.
Quare litteras scripsit ad Occidentalium patriarcham
<nobr><sub></sub></nobr> omnium episcoporum caput et communionis totius
Ecclesiae patrem, ejus omniumque pariter episcoporum
Occidentis opem implorans. De appellatione (ait)
nihil habet Liberatus, qui cap. 12 hoc solum scribit:
<em>Theodoretus episcopus papae suggessit quanta mala pertulerit
ex Dioscori insidiis, rogans ut celeriter tali causae
subveniretur per alium conventum episcoporum.</em> Sensim
deinde multo artificio pergit Quesnellus ad
suum explicandum systema, quod ex Launoio hauserat
<small>[Note: <nobr><sub></sub></nobr> Launoius, part. II, epist. 2. Joannes David de
Judiciis canonicis, art. 4, pag. 313.]</small>. Et quoddam discrimen determinare nititur
inter <em>confugium</em> et <em>appellationem;</em> Theodoretum autem
<em>confugium</em> quaesiisse, non vero ad S. Leonem
<em>appellasse</em> affirmat. Quam loquendi phrasim, tamquam
novam prorsusque conciliorum decretis aliisque Ecclesiae
monimentis repugnantem, inter caeteros scriptores
Joannes David, in suo opere de Judiciis canonicis
episcoporum Gallice conscripto, rejecit et refutavit.
Verum ne in praesens huc illucque vagari
videamur, juvat primo loco Theodoreti verba exscribere,
<nobr><sub></sub></nobr> ex quibus cardinales Baronius et Peronius
ipsius appellationem colligi debere arbitrati sunt.
<em>Ego</em> (ait) <em>apostolicae vestrae sedis exspecto sententiam,
et supplico, et obsecro vestram sanctitatem ut mihi
appellanti justum vestrum judicium opem ferat, et
jubeat ad vos accurrere et ostendere meam doctrinam,
vestigia apostolica sequentem.</em> Hanc genuinam esse
praecedentis Theodoreti textus lectionem, omnium
primus auctor est ipse Baronius. Qui Graecum epistolarum
Theodoreti codicem in Vaticanae bibliothecae
scriniis offendens, illas Latine reddi curavit, studio
Frederici Metii utriusque linguae peritissimi <small>[Note: <nobr><sub></sub></nobr> Baronius, ad annum Christi 449, tom. VI, pag.
m. 101. Sirmondi atque Garnerii Operum Theodoreti
Graeca et Latina editio tom. III, 986. Quesnellus,
diss. 10, tom. II, pag. 323, et tom. I, pag. 268, cap.
5 epistolae Theodoreti.]</small>, cui
pariter lectioni, si nos adhaereamus, nihil solemnius
dari posse pro Theodoreti appellatione firmanda
fateri oportebit. Cum ille, episcopatu depositus atque
dejectus, opem sibi dari ex apostolicae sedis <em>sententia</em>
et <em>judicio</em> postulet et obsecret, et, <em>appellationis</em>
ordinem sequendo, Romam venire se exhibebat paratum,
ut probaret se a quacumque haereseos macula
esse mundum. Verumtamen, cum istiusmodi primigenia
<nobr><sub></sub></nobr> interpretatio nec Launoio nec Quesnello arrisisset,
novas voces in illum textum intulerunt. Atque,
aliam interpretationem Gentiani Hervetii secuti <small>[Note: <nobr><sub></sub></nobr> Haec Gentiani Hervetii interpretatio injuria
dissidet ab alia quam jussu cardinalis Baronii Fredericus
<nobr><sub></sub></nobr> Metius adornavit. Etenim <b></b> active
usurpatum significat inter alia <em>provoco, superiorem
appello,</em> Plut. <b>  ,</b> provocat
ad principes populi, seu tribunos plebis. Item in
Actibus apost. cap. XXV, 11: <b> ,</b>
<em>Caesarem appello.</em> De qua re innumera possemus afferre
exempla; sed illud Actorum pro omnibus sufficere
posse arbitramur.]</small>,
ambo subducentes vocabulum <em>appellanti,</em> aliud
substituerunt, videlicet <em>invocanti,</em> ut facilius negotium
Baronio atque Peronio facesserent. Praeterea
nec Quesnellus et Launoius inter se in reliquis conveniunt.
Nam Launoius pro judicio ponit <em>tribunal.</em>
<nobr><sub></sub></nobr> Immo et Quesnellus dissidet a se ipso, modo usurpando
in dissertatione de qua agimus vocem <em>judicium,</em>
modo vero in priori tomo, Graece et Latine typis
integram Theodoreti epistolam adornando, <em>tribunal</em>
retinendo. Ad hujusmodi lectionum diversitatem non
animadvertit studiosissimus Joannes David, forte
quia anxie totus versabatur in refellendis sui adversarii
nugis et sophismatibus. Et propterea, ultro data
lectione cui Launoius institit, diligentius discrimen
quod <em>confugium</em> inter et <em>appellationem</em> intercedit inquirere
aggressus est. Quare ne in verbis, quemadmodum
ejus adversarius quem exagitabat, luderet,
provocat ad concilii Sardicensis verba ut illi effugium
praecluderet. <em>Cum aliquis episcopus</em> (legitur in quarto
canone) <strong>478</strong> <em>depositus fuerit eorum episcoporum
judicio qui in vicinis locis commorantur, et proclamaverit
agendum sibi negotium in urbe Roma.</em> Canon
septimus (ait David) habet: <em>Si appellaverit qui dejectus
est, et confugerit ad episcopum Romanae Ecclesiae,
et voluerit se audiri.</em> Ecce ergo Sardicensium
<nobr><sub></sub></nobr> canonum statuta pro iis qui a suorum judicum sententia
appellant. Quae quidem religiose admodum
Theodoretus secutus est, injustam narrando sibi
illatam condemnationem a Dioscoro, quam ob causam
se <em>apostolicae vestrae sedis sententiam</em> exspectare ait.
S. Leonem rogat ut suae causae assumat cognitionem,
ut experiri valeat cum auctoritatis tum protectionis
effectus. Tandem expressum ab apostolica sede petit
mandatum, ut coram ea se sistere possit, redditurus
rationem apostolicae doctrinae, quam unice prosequebatur.
Conditiones has a conciliis pro appellationibus
definitas nemo inficiari potest Theodoretum
implevisse. Sed ulterius fuisse adhuc progressum,
indicant subsequentia ipsius verba, quibus edoceri
petit an injuste debeat acquiescere depositioni, an
non. Cujus quaestionis definitionem se exspectare
asseverat, ut, audito pontificio mandato, in posterum
nullum aliud a quibuscumque hominibus judicium
exquirere velit, sed rectum Dei Salvatoris judicium
<nobr><sub></sub></nobr> praestolari. <em>Ante omnia ut a vobis docear oro</em> (ait) <em>an
me oporteat in hac injusta depositione acquiescere, an
non. Vestram enim sententiam exspecto; quod si in
judicatis manere me jusseritis, manebo, neque ulli hominum
deinceps molestus ero, sed rectum Dei Salvatorisque
nostri exspectabo judicium.</em></p>
<p>5. Lepidam tamen Quesnelli interpretationem attendamus,
qui haec eadem verba sibi proponit in suae
collabentis causae praesidium. Igitur hominis consilium
quaerentis atque opem petentis hujusmodi esse
verba multo studio probare nisus est. Quasi quod
exspectare <em>sententiam</em> atque <em>jussionem</em> an debeat in
<em>judicatis manere,</em> voces sint prudentissimi praesulis
qualem Theodoretum fuisse affirmat, dumtaxat <em>consilium</em>
praestolantis, qui vult edoceri an judicio Dioscori
stare debeat pro Ecclesiae pace, quando, si
mente recogitasset aliud <em>tribunal</em> pulsare, pro novo
judicio, novarum turbarum forte occasio esse poterat.
Ad roborandas deinde infirmas has suae interpretationis
conjecturas, alia Theodoreti verba ex epistola
<nobr><sub></sub></nobr> ad Renatum Romanae Ecclesiae presbyterum adducit.
Videlicet: <em>Hac igitur de causa tuam oro sanctitatem,
ut persuadeas sanctissimo ac beatissimo archiepiscopo
ut apostolica utatur auctoritate, et praecipiat ad vestrum
convolare concilium.</em> Opem ergo sibi dari Theodoretus
a S. Leone petebat, ut a novo Occidentalium concilio
judicari posset. Quod magis clare evinci posse adversarii
contendunt ex aliis verbis ejusdem episcopi
<nobr><sub></sub></nobr> Cyri, scribentis ad Anatolium Patricium: <em>Tuam</em> (inquit)
<em>magnificentiam oro, ut hanc gratiam a triumphatore
imperatore obtineas, ut ad Occidentem accedam,
et ab illis Deo dilectissimis et sanctissimis episcopis
judicer; et si vel minimum quidem fidei regulam transgressus
esse ipse repertus fuero, in ipsum maris profundum
projiciar.</em> Jam genuinum sensum Theodoreti
verborum ex Leone opem et praesidium petentis
assecutum esse sibi nimis blanditur Quesnellus, ac
propterea causam vicisse. Sed falso quidem. Nam
imprimis respondere possem illa verba ad Renatum
in quibus de concilio sermo est non esse prorsus
intelligenda de episcoporum conventu ex necessitate
istius appellationis coacto, sed de apostolicae sedis
tribunali, ad quod convolare exoptabat ut judicaretur.
Theodoretum ergo promiscue usurpasse tres illas
voces <em>tribunal, judicium</em> atque <em>concilium,</em> ex tribus
illis epistolis hactenus laudatis innotescit. At voluisse
dumtaxat suam appellationem ad concilium examinandam
deferre, pontificiamque Leonis auctoritatem
<nobr><sub></sub></nobr> ad hocce judicii genus restringere, nec Launoius nec
Quesnellus, nec alius quisquam poterit cum veritate
affirmare. Testimonium deinde Liberati diaconi cui
adversarii insistunt, si integrum, et non obtruncatum,
ut studiose forte fecit Quesnellus, afferatur, nullam
concilii <strong>479</strong> habendi necessitatem, illudque a
Theodoreto fuisse per interpositam appellationem
efflagitatum, indicabit. Narrat enim ibidem Liberatus
quemadmodum orthodoxi episcopi contradixerunt
latrocinio Ephesino, <em>quos secutus Theodoretus episcopus,
papae suggessit quanta mala pertulerit ex insidiis
Dioscori, rogans ut celerius tali causae subveniretur per
alium conventum episcoporum, ne haeretica Eutychetis
dogmata permanerent a Dioscoro confirmata</em> <small>[Note: <nobr><sub></sub></nobr> Liberatus diaconus, in Breviario haeresis Eutychianistarum,
cap. 12, tom. VI Concil., pag. 429.]</small>. Novi
ergo habendi concilii necessitatem Theodoretus Leoni
suggessit, ad penitus Eutychiana dogmata abolenda,
quae Dioscorus cum sua factione sacrilege confirmaverat;
minime vero in suae causae praesidium illud
fieri petebat et exoptabat, cum jam ipse sincere
<nobr><sub></sub></nobr> fassus esset in sua epistola pontificiis nutibus omnino
velle obtemperare. Nec quidquam probant Theodoreti
verba ex epistolis ad Renatum presbyterum, vel
ad Anatolium Patricium, cum nemo ignoret causas
in apostolicae sedis tribunali solemniter cognitas et
pertractatas <em>conciliariter</em> ad examen deduci, vel in
consistoriis, vel in episcoporum conventibus, quae
diu jam congregationum nomen obtinuerunt. Si igitur
Theodoretus supplex orabat posse ad <em>concilium</em> seu
tribunal Romanum convolare; si pariter ab Occidentalibus
episcopis cupiebat judicari, ejus appellatio
nullo jure ad concilium devoluta erat, cum ipse unice
ad Leonem provocaverit, eo animo, ut ipsius dispositioni,
et judiciorum formae, et qualitati praescribendae
omnino adhaereret.</p>
<p>6. Aliter tamen de hac causa cl. Petrus de Marca
ratiocinatus est. Qui sedulo animadvertens ad ea
quae a Leone gesta fuerunt, lubenter sine ulla contentione
verborumque ambiguitate concedit quod
oppressus Theodoretus Leonem papam appellavit, a
<nobr><sub></sub></nobr> quo receptus est in communionem, atque ea ratione
episcopatum accepit. Verumtamen ipse doctissimus
Parisiensis archiepiscopus credidit illud Leonis decretum
non fuisse absolutum, sed iis conditionibus
vestitum, ut synodo tamquam Dioscori accusator adesset,
ut tandem ab ipsa synodo decretum de restitutione
acciperet. Subjicit ergo: <em>Admissus deinde
ad concilium Chalcedonense, et gravis controversiae
occasio fuit, quam ut sedarent judices, dixerunt eum
venisse tantum ut accusatorem. Absoluta ergo non fuit
Theodoreti restitutio</em> <small>[Note: <nobr><sub></sub></nobr> Petrus de Marca, Concordia sacerdotii et imperii,
lib. VII, cap. 8, pag. mihi 1025 et seqq.]</small>.</p>
<p>Cum primum oculos in has Petri de Marca assertiones
converti, plurimum ipsum dissidere a praecedentibus
scriptoribus intellexi, at ejus mentem non
omnino sum assecutus. Nam vel ex aliqua lege <em>coactiva</em>
<nobr><sub></sub></nobr> credidit Leonem conditionatum fecisse decretum
de Theodoreti ad episcopatum restitutione; vel
usum fuisse <em>facultate</em> qua pollebat ut istius causae
exitum ad concilii Chalcedonensis determinationem remitteret.
Neutrum quidem ex ecclesiasticis monumentis
innotescit. Immo si Chalcedonensis concilii Acta
in ipsius Theodoreti causa evolvamus, nihil prorsus
de hujusmodi conditionata absolutione et restitutione
constare certo affirmabimus. Imprimis enim habemus
quod cum legerentur in Chalcedonensi synodo
Acta latrocinalia, et Constantinus venerit ad divalem
Theodosii junioris, qua jubebatur Theodoreto ut is
sola suae Ecclesiae communione esset contentus, quin
synodo Ephesinae adesset, judices dixerunt: <em>Ingrediatur
reverendissimus episcopus Theodoretus, ut sit
particeps synodi, quia restituit ei episcopatum sanctissimus
archiepiscopus Leo, et piissimus imperator</em> (Marcianus
videlicet) <em>sanxit eum adesse sanctae synodo.</em> Nullam
hic fieri mentionem de restitutione conditionata,
nullamque adhibitam fuisse formulam, <em>si placeat,
</em><nobr><sub></sub></nobr> <em>si videatur synodo,</em> exscripta verba patefaciunt. Praeterea
et si aliqui condemnantes praecedentem Theodoreti
agendi rationem, volentes Dioscoro blandiri,
exclamaverint: <em>Hunc foras mittite; magistrum Nestorii
foras mittite;</em> nemo tamen ausus est inficiari hoc
Leoni <strong>480</strong> jus convenire potuisse. Accedit quoque
praefatos Illyricorum et Palaestinorum episcoporum
clamores et querimonias excitatas ut Theodoretus
foras mitteretur fuisse inutiles, si istius causa finaliter
in synodo fuisset pertractanda. Potius enim
prius erat agendum de istius fide, atque rigorose
scrutari an ille ab omni haereseos nota esset mundus;
illumque cogere ad sese purgandum a calumniis quibus
fuerat appetitus; et audire hinc inde utriusque
partis rationes, ut ipsius restitutio absolveretur.
Cum ergo horum nihil factum fuerit, haud video quo
fundamento istius restitutio facta a Leone non debeat
dici absoluta. Illyricorum enim et Palaestinorum
episcoporum clamores et querimonias certa ratione
<nobr><sub></sub></nobr> temperarunt Orientales Asiatici, Pontici, Thraciae,
qui volentes Theodoreti innocentiae prospicere, atque
semetipsos tamquam oppressos deceptosque
Dioscori artibus atque violentia excusare, querentes
palam responderunt: <em>Nos Theodoreti damnationem
in Ephesino latrocinio in pura charta subscripsimus,
caesi sumus, et ita subscripsimus.</em> Quos cum ita loquentes
Dioscorus audivisset, quasi de a se edito
contra Theodoretum decreto rationem reddere volens,
interlocutus est: <em>Cyrillus cur ejicitur, qui ab
isto est anathematizatus?</em> Et in judicum mentem revocare
cupiens veteres simultates, quae Cyrillum
inter et Theodoretum praeteritis temporibus intercesserant,
nulla facta deinde mentione de subsecuta
pace inter eosdem, patrocinium aliquod vel
excusationem sibi nancisci posse arbitrabatur. Nihilominus
tamen omnes Orientales qui jam Theodoreto
favebant exclamaverunt: <em>Dioscorum homicidam
foras mittite; Dioscori acta quis ignorat?</em>
Et post aliqualem contentionem ipsi judices, nullo
<nobr><sub></sub></nobr> habito respectu ad unam aut alteram partem,
interlocuti sunt: <em>Theodoretus reverendissimus episcopus,
proprium recipiens locum a sanctissimo episcopo
urbis Romae, in locum nunc accusatoris ingressus est.</em>
Et quamvis non dissimulem eosdem judices ad cohibendos
jam excitatos clamores a Dioscori et Eutychetis
factione quadam usos agendi oeconomia, respondendo
statim dixisse: <em>Unde patiamini ea quae
inchoata sunt finiri, ut ne aliqua confusio auditorio
fiat;</em> atque addidisse: <em>Praejudicium enim ex persona
reverendissimi Theodoreti episcopi, nulli generabitur,
reservata videlicet post haec omni accusatione, et vobis,
et illi, et quae invicem exercere volueritis, quia rectam
tenet fidem, maxime, cum et sine scriptis appareat, ei
testimonium catholicae fidei perhibens reverendissimus
</em><nobr><sub></sub></nobr> <em>episcopus Antiochiae magnae civitatis.</em> Quamvis, inquam,
haec dissimulare non debeam, attamen vix
dare possum eo sensu Theodoretum ab apostolica
sede sub conditione mundum fuisse declaratum, ut
Romani pontificis decretum concilii judicio esset
subjiciendum. Potius igitur cum cl. Christiano Lupo
fateri cogor totam controversiam, tum ab Eutychiana
factione contra Theodoretum excitatam, in
eo versari debuisse, ut dumtaxat adversarii contenderent
subreptitiam esse Theodoreti restitutionem,
quasi quod pontificium animum quibusdam
falsis expositionibus fefellisset, ut pristinum gradum
et honorem in synodo obtineret. Canone
enim sexto Constantinopolitano cautum fuerat ut
episcopus degradatus careret jure accusandi alium
episcopum <small>[Note: <nobr><sub></sub></nobr> Christianus Lupus, in appendice ad synodum
Chalcedonensem, pag. mihi 894 et seqq.]</small>. Quare etsi causa multi esset examinis,
tamen judices S. Leonis decreto fideliter adhaerentes,
pro tunc facultatem accusandi libere ei dederunt,
reservantes sibi postmodum in alia actione
sedulo examinare quae adversus Theodoretum proponebantur.
<nobr><sub></sub></nobr> Hanc enim prudentem oeconomiam adhibentes,
nec ullam vim Leonino decreto intulerunt,
quo praecipiebatur ut Theodoretus particeps fieret
synodi, quia in episcopatum restitutus; neque ex adversa
parte Theodoreti accusatoribus aditum praecluserunt,
ad inquirendum an vel per subreptionem fuisset
restitutus, vel Nestoriana labe esset infectus, ut Aegyptii
<strong>481</strong> vociferantes clamabant: <em>Nolite eum dicere
episcopum. Non est episcopus. Impugnatorem Dei foras
mittite. Judaeum foras mittite. Cyrillum Theodoretus
accusavit. Cyrillum ejicimus, si Theodoretum acceperimus.
Canones istum ejiciunt. Hunc Deus adversatur.</em>
En ergo crimina quae ab Aegyptiis Theodoreto objiciebantur.
Damnaverat jam iste Cyrilli capitula, et
ob hanc causam, illum tamquam haereticum damnaverant,
nulla habita prorsus ratione, quod submotis
omnibus aequivocationibus et generalis concilii oecumenici
decretis obtemperaverat, et in posterum
summam cum ipso Cyrillo servavit concordiam. Quid
<nobr><sub></sub></nobr> mirum igitur, si judices clandestinas has Dioscori
machinationes attendentes, scissamque esse synodum
in duas contrarias factiones (Orientales enim tamquam
orthodoxum Theodoretum praedicabant dicentes:
<em>Orthodoxum synodo, seditiosos foras mitte. Homicidas
foras mitte</em>). Graviora adhuc metuentes, cum
stomacho sunt interlocuti dicentes: <em>Acclamationes
istae populares neque episcopos decent, neque partes
iuvant. Patiamini universorum fieri lectionem?</em> Quid
mirum, inquam, si adhuc ab incoeptis clamoribus desistere
recusantes Aegyptii, ipsi judices serio, et ea
qua pollebant auctoritate silentium cunctis indixerunt,
universorumque latrocinii Ephesini Actorum
jusserunt per Constantinum fieri lectionem? In harum
porro rerum circumstantiis, quis non videt
minus circumspecte, et magis praecipitanter, quam
prudenter judices egissent, si Theodoreto episcopo
inter judices locum dare deliberassent? Prius enim
ex tota Actorum lectione inquirendum erat, an Dioscorus
<nobr><sub></sub></nobr> saltem aliquem coloratum titulum habuisset,
ad deponendum, degradandumve cum caeteris orthodoxis
episcopis etiam Theodoretum. In qua quaestione
is certe judicis partes secundum omnia jura
agere non poterat, sed accusatoris dumtaxat. Si
igitur tamquam verus episcopus, etiam ex judicum
sententia in concilium fuit ingressus, non video qua
ratione dici possit, Leonis decretum de restituendo
in sua sede et honore episcopali Theodoreto non
fuisse absolutum. Potissimum cum postea etiam admissus
fuerit ad synodale suffragium et plenam omnium
sanctissimorum episcoporum communionem.</p>
<p>7. Hactenus tamen enucleatae difficultates, ex aliorum
scriptorum opinionibus derivatae, parum praesenti
causae prodessent, nisi iterum nostra oratio ad
Quesnellum se converteret. Non tantum ipse Theodoreti
<nobr><sub></sub></nobr> appellationem inficiatur: sed ipsum etiam
apostolicae sedis judicium. Quare ad novam gestarum
rerum historiam adornandam omnia miscuit et
quamplurima in medium adducit, quae veritatis speciem
dumtaxat praeseferunt. Brevitate ergo qua potero
multa quae subdidit colligere allaborabo. Ultro
itaque imprimis dat, nullum concilium a S. Leone
in Theodoreti causa fuisse coactum. De hujus epistolis
ad summum pontificem constat. Quid vero P. R.
scripserit, non innotescit. Secundo nullum judicium
habuisse Leonem ad Theodoreti causam ventilandam
affirmat: sed eidem, communione non interrupta,
fuisse conjunctum, elici posse ex epistola 40 ejusdem
Leonis, in qua de generali synodo necessario indicenda
habet sermonem; vel ex epistola 47, ex qua
colligitur omnia Ephesini latrocinii gesta pro infectis
habuisse, atque ab imperatore Theodosio petiisse,
<em>ut omnia in eo statu esse juberet in quo fuerant ante
omne judicium, donec major ex toto orbe sacerdotum
numerus congregaretur.</em></p>
<p><nobr><sub></sub></nobr> Tertio. Licitum fuisse Theodoreto ad suam remanere
sedem, quia pro nulla habita sententia contra
eum a Dioscoro lata, adhuc ex Oriente pontifex testimonium
acceperat ab Anatolio recenter ordinato
Theodoretum jam subscripsisse encyclicae epistolae
ad Flavianum, nec Nestoriana Eutychianaque dogmata
solum damnasse, sed ipsis etiam Nestorio et
Eutycheti anathema dixisse. Affert hac de causa
Quesnellus testimonium S. Leonis <strong>482</strong> ex epistola 68
ad Paschasinum Lilybetanum, cap. 5, quam ipse:
Nunc primum (ait) in lucem emittimus. Concludit
igitur quod cum ex habita relatione, tum ex epistola
ipsius Theodoreti, intellexit R. pont. judicavitque
ipsum ab omni haeresis macula immunem, nihil obstare
quominus suam ei communionem more solito
impertiret, et ille suam Ecclesiam cum pace ecclesiastica
retineret. Tale (subjicit) <em>est sedis apostolicae
judicium,</em> de quo in hac epistola quam commentamur
mentio facta est, quod quidem non demonstrat restitutam
<nobr><sub></sub></nobr> esse judiciali pontificis sententia suam sedem,
sed amotam solam nonnullam erroris suspicionem.</p>
<p>Quarto asseverat, sub numero 5 nec Anatolium
Constantinopolitanum, nec Maximum Antiochenum,
Theodoreti primatem, neque alios episcopos Orientales
cum eo communionis nexum aliquando abrupisse.
Unde affirmare pergit rem totam ex Leonis
facto finitam esse se non posse asserere, cum eam
rursus ad incudem vocatam a Patribus Chalcedonensibus,
notum sit cuilibet hujus synodi Acta recensenti.
Hinc multa repetit quae in praecedentibus
dixerat, et ad inculcandum lectoribus suum systema,
multa utens exaggeratione, decantat vociferationes,
non paucorum, ait, sed quamplurimorum episcoporum
Palaestinorum, Aegyptiorum, Illyricianorum,
qui Theodoretum e synodo ejiciendum esse contendebant,
qui episcopi, quasi ex indulgentia et dispensatione,
acquieverunt Maximi Antiocheni testimonio.</p>
<p>Quinto loco describit quae actione octava Chalcedonensis
<nobr><sub></sub></nobr> synodi gesta sunt in Theodoreti causa;
rebusque pro suo arbitrio narratis, omnem conatum
adhibuit ut supprimeret quae sibi suoque systemati
adversari judicavit; atque tandem concludit non alia
de causa suae sedi fuisse restitutum Theodoretum,
nisi quia et <em>Nestorium et Eutychen, non solum scripto,
sed in praesentia totius consessus, ore suo proprio anathematizavit.</em></p>
<p>8. Cum ex quinque a nobis hic praenotatis, tum
ex antecedenter adductis, plenam et indubitatam
fidem suae opinioni adhibendam esse sibi adulabatur
Quesnellus; forte confidens quod nemo post ipsum
Theodoreti causam voluerit retractare et ad examen
revocare quae ipse scripserat. Idcirco stylum convertit
in quosdam, suppresso nomine, qui, episcoporum
in synodum oecumenicam coalescentium sacrosanctam
<small>[Note: <nobr><sub></sub></nobr> Quesnellus, tom. II, dissert. 10, cap. 4, pag.
mihi 324.]</small>
<nobr><sub></sub></nobr> auctoritatem deprimentes ac ludibrio habentes
(multo magis autem extra synodum), meram
illis pontificiorum mandatorum exsecutionem ex suo
officio competere contendunt, tum in hac (ait) de
qua agimus causa, tum in aliis omnibus; cum potius
apostolicae sedis haec sit non infima laus, synodorum
oecumenicarum exsecutricem, de qua praerogativa
gloriatus est Gelasius papa epist. 13. Si itaque haec
omnia quae in sui systematis praesidium adducit Parisinus
scriptor veritati cohaererent, hactenus a nobis
in hac causa annotata prorsus caderent. Sed cum
fallacias involvant, hinc nostrae Exercitationis argumentum
magis atque magis roboratur. Et imprimis
quae illatio illa esse potuit, neque ex Leonis, aut aliis
monumentis elicitur in Theodoreti causa a Romana
sede habitum fuisse concilium. Igitur nullum judicium
habuit ad Theodoreti causam ventilandam?
Quae consecutio est haec, quae repugnat prorsus iis
S. pontificis verbis a quibus adversarius suam est
orsus dissertationem: <em>Benedictus Deus noster, cujus
</em><nobr><sub></sub></nobr> <em>invincibilis veritas ab omni haereseos macula mundum
te secundum apostolicae sedis judicium demonstravit.</em>
An Leonem mentitum arbitrabimur? Nec sibi adversarius
praesidium nancisci potest, ex ab eo laudatis
Leonis epistolis, scriptis ad Theodosium post latrocinium
Ephesinum, quibus petit <em>ut omnia in eo
statu esse jubeat in quo fuerunt ante omne judicium,
donec,</em> etc., et idcirco nusquam abrupisse
communionis vinculum cum Theodoreto. Nam rerum
restitutio in pristinum <em>donec major ex toto
orbe sacerdotum numerus congregaretur,</em> non idem
est ac definitivum decretum interponere, sed causas
<strong>483</strong> examini futuro reservare, donec diligentior inquisitio
habeatur. Non igitur ea ratione judicatum
fuit de Theodoreti fide et innocentia, ex eo quod latrocinalia
Acta pontifex aboleverit, cum simul decreverit
rerum omnium judicium ad aliud tempus et in
alio conventu esse reservandum. Quare etsi post horum
Actorum abolitionem licitum fuisset Theodoreto
<nobr><sub></sub></nobr> caeterisque episcopis gradu depositis ad suas reverti
sedes, tamen non constabat <em>an jure vel injuria fuissent
depositi, an jure vel ex dispensatione et indulgentia
ipsis permitteretur suas retinere sedes.</em> Nam id nova
debebat inquisitione scrutari novoque decreto demonstrari,
interim eorum causa veluti in proservato
(ut aiunt) manente, usque ad definitivam sententiam.
Ratio illa tertio loco adducta nimis nutat, si attendamus
ad ea quae in superioribus capitibus descripsimus.
Non enim Theodoreti causae patrocinari potuit
apud Leonem Anatolii testimonium, cum istius fides,
ordinatio, stricta necessitudo cum Dioscoro et Eutychiana
factione, tales suspiciones in pontificium animum
excitassent, ut, nulla ratione habita ad imperatoris
Theodosii et Pulcheriae augustae preces, ipse
Leo cum ipso Anatolio jam ordinato istius ordinatoribus
cummunicare voluerit; quoadusque, misso
Abundio Comensi cum aliis tribus legatis apostolicis,
et publico celebrato conventu, jussus fuit idem Anatolius
in hoc conventu solemniter fidei professionem
<nobr><sub></sub></nobr> emittere, anathema Nestorio et Eutycheti dicere,
atque epistolae ad Flavianum subscribere. Nisi enim
fideliter hisce mandatis Anatolius obtemperasset,
numquam a Leone et orthodoxis habitus fuisset tamquam
legitimus episcopus. Sed dicat, amabo, Quesnellus
ex quo monumento hauserit Anatolium testimonium
dedisse aut dare potuisse de Theodoreti
fide? Nobis quidem innotuit bonum testimonium accepisse
Leonem de fide et munditia Theodoreti, de
istius animi promptitudine, qua laetanter ad haeresum
exitium subscripsit pontificiae epistolae ad Flavianum;
sed haec omnia Leoni innotuerunt, vel ex Abundii
relatione cum adhuc Constantinopoli existeret; qui,
<nobr><sub></sub></nobr> ut vidimus, certior factus fuit Theodoretum ipsum,
Ibam et Aquilinum episcopos, sincere suae fidei testimonia
praebuisse. Accedit S. Leonem maxime de
Theodoreti aliorumque Orientalium fide, moribus et
agendi oeconomia fuisse apprime instructum, ex perpetuo
epistolarum commercio quod habuit cum Constantinopolitanis
clericis et archimandritis Flaviano
adhaerentibus, cum Juliano Coense, cum Pulcheria
augusta, aliisque orthodoxis viris hinc inde ex Oriente
Romam venientibus, vel Orientem adeuntibus; et
denique cum ipso Eusebio Dorylaei episcopo, qui post
Ephesinam cladem ad suam aliorumque catholicorum
causam coram Leone tuendam Romam venerat. Non
igitur tale dumtaxat fuit apostolicae sedis judicium
in causa de qua agimus, ut nusquam communionem
cum eo interruperit, vel quod ille istius fide ab Anatolio
recenter ordinato testimonium acceperit. Parum
nihilumve ista Theodoreto suffragari potuissent, ut
cum omni veritate S. pontifex affirmaret Cyri episcopum
apostolicae sedis decreto ab omni haereseos labe
<nobr><sub></sub></nobr> mundum fuisse demonstratum. An vero Anatolius
communionis nexum cum Theodoreto abruperit, non
affirmabo. Nescio tamen quemadmodum is in Anatolii
communionem perseverare potuerit, vel Anatolius
non abruperit communionis nexum, cum iste dumtaxat
propter obsequia praestita Dioscoro, Chrysaphio,
Eustathio, episcopo Berytensi, et caeteris Eutychianae
factionis, ad Constantinopolitanum thronum, post
Flaviani necem, fuerit evectus. An potuit communicare
haereticorum studiis et desideriis, horum causas
promovere, ut constat ex gestis contra Photium Tyrium
<small>[Note: <nobr><sub></sub></nobr> De hac Theodoreti epistola ad Abundium verba
fecimus cap. 12 praecedenti. De Photii Tyrii causa
vide quae diximus in academica Conciliorum dissertatione
habita coram sanctissimo domino nostro
<nobr><sub></sub></nobr> Benedicto XIV, quam praecedenti capite publici juris
fecimus, ex qua abunde Anatolii in Eutychianam
factionem studium innotescit.]</small> et non <strong>484</strong> abrumpere communionem cum
Theodoreto Cyri, qui pro fide laborabat, et tantopere
odio habebatur ab illa factiosorum virorum cohorte?
Quinimmo tanto vehementius ab iisdem insectabatur,
quanto magis ipse Flaviano, apostolicae sedi, hujusque
legatis adhaerebat? Si nova monumenta, quae aliter
totam gestorum seriem describant Quesnellus non
proferat, sapientes lectores nusquam illi fidem adhibebunt.</p>
<p><nobr><sub></sub></nobr> 9. Et quidem fides ei adhiberi non potest ex iis
quae ex octava actione Chalcedonensis synodi recensuit.
Quid enim ex ea? Multorum episcoporum vociferationes
contra Theodoretum, quem Nestoriana tinctum
fuligine injuste suspicabantur: cogebatur in
plena synodo Nestorio anathema dicere: fidei definitionem
ab eadem Chalcedonensi synodo prolatam
suscipere; et postquam protestatus est fidei definitioni,
et S. Leonis epistolae jam subscripsisse, et soluta
omni dubitatione, quod ab apostolica sede subreptitium
obtinuisset decretum: solemnis tandem
sententia prolata est: <em>Gloriosissimi judices dixerunt:
Omnis jam dubitatio de Theodoreto soluta est . . . . . . . . . . .
Deest igitur ut sententia proferatur a reverentia vestra,
ut Ecclesiam suam recipiat, sicut et sanctissimus Leo
archiepiscopus judicavit.</em> Quare incunctanter adversarii
a turbis et clamoribus se abstinuerunt. Quinimmo
omnes illius magnae synodi episcopi clamaverunt:
<em>Theodoretus dignus est sede Ecclesiae . . . . . Ecclesia
</em><nobr><sub></sub></nobr> <em>pastorem recipiat. Orthodoxum doctorem Ecclesia recipiat . . . . . .
archiepiscopo Leoni multos annos. Post
Deum (vel cum Deo) Leo judicavit.</em> Haec ergo sunt quae
ex illius octavae actionis serie quisque fideliter, sine
ulla prorsus fallacia colligere potest. Quibus plane
respondet Paschasini, Lucentii episcoporum, Bonifacii
presbyteri et Juliani episcopi Coensis, apostolicae
sedis legatorum, hujusque locum tenentium,
prolatum decretum, quod hic fideliter exscribere deliberamus,
ut innotescant ea quae (nescio an studiose,
vel oscitanter) a Quesnello suppressa fuerunt: <em>Sanctissimum
et venerabilem episcopum Theodoretum sanctissimus
et beatissimus universae Ecclesiae episcopus
</em><nobr><sub></sub></nobr> <em>urbis Romae Leo</em> (nota sequentia verba) <em>dudum in
communionem suscepit ita, sicut litterae ab eo ad
nostram humilitatem testantur.</em> Quibus et haec alia addiderunt:
<em>Si igitur fidem catholicam sicut promittit,
et secundum praedictum beatum episcopum subscriptionem
in proprio libello dixerit, et nostrae insuper humilitati
alio dato libello monstravit quoniam et Nestorium
et Eutychetem, non solum scripto, sed et sub praesentia
totius consessus ore proprio anathematizavit: hoc judicio
sanctissima et venerandissima synodus, insuper vero
et nostra humilitas, reddi ei Ecclesiam propriam definivit.</em></p>
<p>10. Quis ergo non videt totam illam contentionem in
eo versatam fuisse, an Theodoretus per subreptionem
obreptionemque ab apostolica sede restitutionis et fidei
integritatis decretum obtinuisset? Non enim Romani
pontificis judicium et auctoritatem in quaestionem adduxerunt,
non ipsius sententiae pondus addiderunt,
dumtaxat solemni Theodoreti confessione ore prolata,
certiores voluerunt fieri hunc sincere Nestorio anathema
<nobr><sub></sub></nobr> dicere, quemadmodum jam testatus fuerat suo
scripto libello ad Romanum pontificem directo. Quae
quidem agendi ratio, sicuti nec Rom. sedis laesit auctoritatem,
quae dudum in communionem Theodoretum
susceperat, et dignum suae obtinendae sedis judicavit
(ut ipsi PP. Chalcedonenses protestati sunt),
ita neque episcoporum dignitati in conciliis coalescentium
potest esse injuriosa, dummodo eum in conciliis,
tum extra, capiti adhaereant in suis judiciis proferendis.
Quare nimis importuna mihi visa est illa
Quesnelli querimonia, qua supponit episcoporum auctoritatem
deprimi, si apostolicae sedis mandata exsequi
jubeantur. Quae enim episcopalis gradus depressio
haberi potest, si singuli omnium Ecclesiarum
pastores per universum orbem dispersi cum summo
pontifice totius fidelium universitatis capite iis rebus
adhaereant quae ad fidem, mores atque disciplinam
<strong>485</strong> pertinent? Societatis enim ecclesiasticae vinculum
in eo stat, ut irretractabili assensu episcopi
<nobr><sub></sub></nobr> omnes apostolicae sedis judicia venerentur, iisque
ea subjectione se submittant, quam membra inter et
caput servatam esse cognoscimus, quamque et Christus
ad corporis mystici unitatem perfectam habendam
mirabili quadam suavitate decrevit, ut facilius
per solum caput suae beneficentiae dona in omnia
membra diffunderet. Quare S. pontifex in epistola ad
eumdem Theodoretum discrimen statuit inter Romanae
sedis rationem agendam et episcoporum auctoritatem
in oecumenicas synodos coalescentium, ita ad
nostrum intentum scribendo <small>[Note: <nobr><sub></sub></nobr> Psalmo CXXIII, vers. 8.]</small>: <em>Unde gloriamur in
Domino cum propheta canentes: Adjutorium nostrum
in nomine Domini, qui fecit coelum et terram, qui nullum
nos in nostris fratribus detrimentum sustinere permisit.
Sed quae pro nostro prius ministerio definierat,
universae fraternitatis irretractabili firmavit assensu,
ut vere a se prodiisse ostenderet quod prius a prima
omnium sede formatum totius Christiani orbis judicium
recepisset, ut in hoc quoque capiti membra concordent.</em>
Quis porro non videt aliam et aliam sibi et episcopis
<nobr><sub></sub></nobr> in synodum coalescentibus Leonem agendi rationem
asseruisse? Sibi enim vindicat <em>ministerium definiendi,</em>
episcopis vero <em>jus</em> sive <em>debitum assensus</em> praebendi.
Deinde an non distinguit ibidem S. Leo <small>[Note: <nobr><sub></sub></nobr> Epist. ad Theodoretum sup. laudata, cap. 1.]</small> inter judicium
<em>a prima omnium sede formatum,</em> et <em>judicium</em>
illud quod a toto Christiano orbe susceptum dicitur?
Negari haud potest. Igitur si ea divinae institutionis
ratio et ordo est, ut gravioribus rebus ad fidem et
mores pertinentibus Ecclesia Romanae sedis ministerio
utatur in definitionibus atque judiciis, ita ut irretractabili
firmoque assensu judicium quod prius a
prima omnium sede formatum fuit a toto orbe Christiano
solemniter recipiatur; inde sequitur exsecutionem
decretorum sedis apostolicae demandatam
esse episcopis in oecumenicam synodum coalescentibus,
ut innotescit ex Actis Ephesini et Chalcedonensis
<nobr><sub></sub></nobr> conciliorum, magisque patebit ex subsequentibus,
demonstraturi gravissimum facinus Dioscoro
fuisse adjudicatum, quod, S. Leonis mandata in synodo
altera apud Ephesum coacta exsequi recusans,
synodum in latrocinium mutavit. Sed ipse Leo quidem
hac in re sibi est factus interpres.</p>
<p>Etenim de hoc episcoporum consensu in conciliorum
Actis expresso in eodem cap. istius epistolae
verba faciens, illud nec per assentationem, nec per
obreptionem ab apostolica obtineri sede asseverat:
ad quas suspiciones tollendas et si aliqui inventi essent
a dissensionis auctore incitati, qui de apostolicae
sedis judiciis ambigerent; tamen ad magis veritatem
comprobandam, id, Deo volente, permissum
est, ut ad majus bonum perveniatur. <em>Nam</em> (ait) <em>ne
aliarum sedium ad eam quam caeteris omnium Dominus
statuit praesidere consensus assentatio videretur, aut
alia quaelibet subrepere posset adversa suspicio, inventi
prius sunt qui de judiciis nostris ambigerent. Et
dum nonnulli, a dissensionis incitati auctore, ad contradictionum
</em><nobr><sub></sub></nobr> <em>bella prosiliunt, ad majus bonum malum
ejus, auctore totius bonitatis dispensante, perventum
est.</em> Non me tamen latet vel Quesnellum veterum
editorum nonnullas lectiones ab hujus epistolae textu
expunxisse, novas subsidio, ait ipse, suorum codd.
induxisse, vel ad calcem secundi tomi varias annotationes
pro suo arbitrio conscripsisse; ut videlicet
quod maxime habebat in votis lectoribus suaderet.
O utinam qui novam judiciorum formam in Ecclesiam
inducere laborant, ut apostolicae sedis auctoritatem
dejiciant, oculos conjicerent in hujus epistolae
capite; atque, omni submota violenta interpretatione,
discrimen illud intelligerent quod S. Leo intercedere
indicavit inter canonicum <em>judicium</em> atque
<em>consensum,</em> inter <em>jura</em> quae primae sedi conveniunt et
ea quae de episcopis <strong>486</strong> in synodi coalescentibus
praedicantur! Non enim tot tantasque gravissimas
excitassent quaestiones erroneas et schismati affines,
in quibus episcoporum auctoritatem ultra debitos fines
<nobr><sub></sub></nobr> conantur extendere, ut Romanorum pontificum
jurisdictionem inter nimis arctos limites restringant.
Verumtamen adversariorum conatus magis rerum
veritati prosunt, quam obesse possint, cum, eodem
Leone auctore, <em>Ipsa veritas, et clarius renitescit, et
fortius renitetur, dum quae fides prius docuerat, haec
postea examinatio confirmaret.</em> Tandem episcopalis
ordinis auctoritas minime deprimitur, sed magis
<em>splendescit ubi sic summorum sic servatur auctoritas,
ut in nullo inferiorum putetur imminuta libertas; et ad
majorem Dei gloriam proficit finis examinis, quando
ad hoc se accipit exerendi fiduciam, ut vincatur adversitas;
ne quod per se probatur reprobum, silentii praejudicio
videatur oppressum.</em> Ex quibus loquendi formulis
perspicue concipimus quemadmodum, et Romanorum
pontificum, et episcoporum jura serventur
in synodis, singuli convenientem sibi auctoritatem
jurisdictionemque exercentes: Fidei enim causae cum
apostolici symboli regulis Romani pontifices conferunt,
suaque judicia speciali S. Spiritus afflatu pronuntiant
<nobr><sub></sub></nobr> ad haereses evertendas. Sed cum factiosorum
virorum studium in eo stet, ut sinceram Christi
doctrinam evertant, et ea dogmata genuina quae
ab apostolis derivata sunt oppugnare et prorsus abolere
quaerunt. Quare maxima sollicitudine Rom.
pontifices suas definitiones episcopis in synodis coalescentibus
proponunt, ut inde necessarium praebeant
assensum. Quem quidem non sine examine
exhibere debent, potissimum quod negotium illis est
agendum cum laesae fidei hominibus, qui, pervicacius
perniciosis erroribus adhaerentes, omnino repugnant
se iis decretis submittere, quae praeter anathematis
sententiam alias etiam poenas, depositionis
nimirum, degradationis, exsilii, secum habent conjunctas.
Igitur dicat Quesnellus, amabo, quo sensu,
quave de causa, episcoporum auctoritatem depressam
<nobr><sub></sub></nobr> arbitretur, cum, auctore Leone, ipsis episcopis
concedatur fidei veritatem sua examinatione et consensu
confirmare; simulque agere ut sacerdotalis
officii meritum splendescat, quando, servata summi
pontificatus auctoritate, cui adhaerent, eorum libertas
per unanimitatem et spirituum concordiam non
minuitur, sed magis augetur. Ad majorem ergo Dei
gloriam prodest examen quod assumitur cum fiducia
adversitatis vincendae, <em>ne quod per se probatur reprobum,
silentii praejudicio videatur oppressum.</em></p>
<p>11. Incassum itaque laborasse Quesnellum mihi
visum est, in sua de Theodoreto dissertatione, alias
et alias quaestiones parum ad sibi praefixum scopum
pertinentes proponendo, cum eas quisque ex solis
Leonis dictis hujusque agendi oeconomia facillime
solvere potuisset. Potissimum cum irrationabiliter
etiam provocaverit ad Gelasii papae testimonium,
quod saltem integrum debuisset objicere, ut sine
novo studio lector intelligeret quo sensu pontifex
fuit locutus. Gelasius itaque nihil prorsus affirmavit
<nobr><sub></sub></nobr> quod praecedentibus nostris dictis repugnet. Immo si
ejus perpendamus verba Quesnellianum systema
prorsus in exitium ibit. Vidimus enim in praecedentibus
exercitationibus pontificem ad Dardaniae episcopos
scribentem demonstrare voluisse Acacium solius
apostolicae sedis judicio jure damnatum. Quare
in suae epistolae exordiis exagitat qui arbitrabantur
injuria Acacium damnatum, quod non speciali synodo
videretur fuisse dejectum. Et adductis eorum
haereticorum exemplis quibus innotescit aliquos haeretica
labe pollutos in synodis fuisse damnatos, non
ita tamen ut Romana sedes etiam sine synodis eos
damnare vel absolvere non potuerit. Quia vero ad
eam spectat synodis robur et auctoritatem dare, idcirco
idem pontifex sibi suadet quod nemo perpendens
quae ex antiqua Patrum traditione derivantur,
ignorare possit <em>uniuscujusque synodi constitutum,
quod universalis Ecclesia probavit assensus, non aliquam
magis exsequi sedem prae caeteris oportere quam
</em><nobr><sub></sub></nobr> <em>primam quae unamquamque synodum sua auctoritate</em>
<strong>487</strong> <em>confirmat, et continuata moderatione custodit,
pro suo scilicet principatu (quem beatus Petrus apostolus
Domini voce perceptum, Ecclesia nihilominus
subsequente, et tenuit semper, et retinet</em>) <small>[Note: <nobr><sub></sub></nobr> Gelasius papa, epist. 13. Exstat tom V Conciliorum generalium, pag. mihi 324 et seqq.]</small>. Postrema
hujus textus verba uncinis interclusa supprimere
aut saltem dissimulare quaesivit Quesnellus. Quae
quidem si cum praecedentibus conferantur, nihil ex
eo testimonio elici posse compertum erit quod praecedentibus
dictis repugnet. Quid enim Gelasius convenire
dixit episcopis in synodos coalescentibus, vel
Rom. pontificibus conciliorum constituta confirmantibus
vel infirmantibus? Episcopi suo assensu probant
seque submittunt iis statutis et regulis quae in
synodis proponuntur, et scripto consignantur; quaeque
in tantum vim et robur assequuntur, in quantum
apostolica sedes unamquamque synodum sua
auctoritate et judicio confirmat, et <em>continuata moderatione
custodit.</em> Huic praeterea sedi maxime incumbit
<nobr><sub></sub></nobr> isthaec confirmata et custodita statuta exsecutioni
demandare, jubendo, imperando, ne in ecclesiasticis
negotiis peragendis aut neglecta aut violata remaneant.
Hoc scilicet munus illi competere pro <em>suo
principatu, quem beatus Petrus apostolus voce Domini
perceptum, Ecclesia nihilominus subsequente, et tenuit
semper, et tenet,</em> apertissime Gelasius asseverat, ut
non tantum ex objectis a Quesnello verbis, sed ex
totius epistolae contextu intelligitur. De quo ipsi
verba facimus de Sardicensibus canonibus disserentes.</p>
<p>12. Adhuc multa congessit Quesnellus praetextu
quodam (nescio quo) sibi adversarios exagitandi,
quae potius ad totius Chalcedonensis concilii gesta
referri debent, quaeque nos rerum ordinem sequentes
annotabimus. Sed cum inter haec illud unum supersit,
quod ad ipsum Theodoretum spectat: videlicet
<nobr><sub></sub></nobr> an Leo ipse post Chalcedonensem synodum tam
Theodoreti restitutionem PP. consensu admissam
confirmaverit, quam alia ejusdem synodi de privatis
episcoporum causis judicia confirmaverit, quod aliqui
scriptores (auctore Quesnello) negarunt; observandum
quoque hoc loco remanet eumdem Parisiensem
doctorem, ne Leoni Theodoreti restitutionem,
sed synodo plene adjudicaret, scripsisse: Porro
sententiae synodi, cui praeluserat judicio, suum Rom.
pontifex postea consensum adhibuit, tum aliis epistolis,
cum ea maxime quam ad ipsum Theodoretum
dedit aliquanto post finitam synodum. Hic ergo
Theodoreti restitutionem synodo prorsus adjudicavit
Quesnellus concludendo Leonem huic dumtaxat
praelusisse. Idque ut facilius confingeret, ad ejusdem
sancti Leonis testimonium superius laudatum,
a quo dissertationem orsus est, provocat; et consueto
more quae suis studiis repugnare credidit prorsus
praetermisit. At malum ipsius dolum S. pontificis
verba quae sequuntur patefaciunt. Etenim postquam
<nobr><sub></sub></nobr> Theodoreto gratulatus quod se talem qualem probaverat
et probat pro universalis Ecclesiae defensione
servasset, statim subdit: <em>Nam quod Deus omnium
calumniosorum fallacias solvit, maximam beatissimi
Petri curam pro cunctis nobis agnoscimus; qui postquam
suae sedis judicium in fidei definitione firmavit,
nec circa cujusquam vestrum, qui nobiscum pro catholica
fide laborastis, personam quidquam reprobum videri
permisit: quia nec poterat, Spiritu sancto judicante,
quisquam ex iis non victor exire, quorum jam
vicerat fides.</em></p>
<p>Attendat igitur Quesnellus ad laudata verba, eorum
vim, et pondus intelligat; indeque conjiciat an
Theodoreti restitutio synodo aut pontifici adjudicanda
sit. Fidei quidem catholicae definitionem beatissimi
Petri apostoli curae adjudicat, qui suae sedis
judicium in fidei definitione firmavit, nec permisit
quidquam reprobum videri circa illas personas quae
cum eodem summo pontifice pro fide catholica laborarunt.
<nobr><sub></sub></nobr> Apostolicae igitur sedi utrumque jus Leo adjudicavit
in calumniosorum fallaciis solvendis. <strong>488</strong>
Alterum de fidei rebus judicium et definitio, alterum
est orthodoxorum episcoporum libertas qui a praecedentibus
factiosorum oppressionibus fuerunt redempti.
Si tandem tantum etii in praesens mihi daretur,
ut alia quae ibidem Quesnellus congessit disserendo
percurrerem, annotarem et, si necessum foret, refellerem.
At cum, ut jam diximus, illa potius ad Chalcedonensis
pertineant historiam quam ad Theodoreti
episcopi Cyri causam, idcirco ne amici lectoris patientia
abutamur, ad aliam Domni Antiocheni causam
examinandam faciemus gradum.</p>
<br> <h4><center>CAPUT VI.
<em>Chalcedonensis actio de Domno Antiocheno supposititia
non est. Illam ex Graeco in Latinum, cum reliquis
Actis transtulit Rusticus diaconus. Maxima injuria
id negavit Quesnellus, cujus argumenta tamquam
falsa et prorsus infirma jam rejecit, atque etiam
summa et mira eruditione solvit doctus clarissimusque
Stephanus Baluzius. Hujus denique vestigiis in
hac describenda Exercitatione nobis passim insistere
opus fuit.</em> </center></h4><nobr><sub></sub></nobr> 
<p>1. Inter Quesnellianas dissertationes eam nono
loco positam offendimus, in qua auctor Domini quondam
Antiocheni episcopi causam examinandam assumpsit,
in qua de hujus agens damnatione, de
Maximi ejus successoris ordinatione, tum varias S.
Leonis epistolas conciliique Chalcedonensis Acta illustranda
sibi proponens, actionem tandem de Domno
his Actis insertam commentitiam esse posse demonstrare
aut demonstrasse sibi adulatur. Profecto
<nobr><sub></sub></nobr> id ex ejusdem dissertationis titulo sive epigraphe
sibi promisit auctor, sed injuria quidem. Nam momenta
omnia quae hinc illincque sparsa ad suae causae
patrocinium collegit, aut tamquam infirma ex sese
cadunt, aut prorsus ad quaestionem de qua agimus
impertinentia esse rerum gestarum series manifestat.
Orditur ergo dissertationem inquirendo cur Maximi
ordinatio confirmata, nec reprobata Domni depositio.
Subdit: Hanc unam fere omnes catholici scriptores,
qui istam versantur quaestionem, afferunt: Maximum,
etsi a suspectis hominibus electum, consecratumque
a Constantinopolitano episcopo contra canonicam
regulam, Domnoque adhuc in vivis agenti
superordinatum, ideo tamen receptum esse a synodo,
quia a S. Leone in episcopatu confirmatus fuerat.
Hujus aliorumque episcoporum in latrocinio Ephesino
per summum nefas factam depositionem animadvertit;
sed unus Domnus, aliis tamen redintegratis,
suae sedi non fuit restitutus: quae agendi ratio gravioris
difficultatis causa est. Addit latrocinii Ephesini
<nobr><sub></sub></nobr> Acta in irritum missa ab Occidentalibus ante
Chalcedonense concilium, Leonem pontificem contestatum
ut omnia in eo statu esse juberet in quo
erant ante infaustam synodum, donec omnia per
oecumenicam synodum reformarentur <small>[Note: <nobr><sub></sub></nobr> Quesnellus, tom II Operum S. Leonis, pag 312.]</small>. Consequens
erat ut depositio Domni et Maximi ordinatio
irritae essent, suum ille reciperet locum. Baronii
sententiam affirmantis proponit, quoniam S. Leo,
cognita causa, Domnum juste damnatum intellexit <small>[Note: <nobr><sub></sub></nobr> Baronius, ad annum 551, num. 128.]</small>.
Post haec vero eorum refert conjecturam, qui Domnum
depositioni suae manus ultro dedisse affirmarunt,
solitariae vitae deliciis illectum, quibus innutritus
olim fuerat ab <strong>489</strong> Euthymio abbate; quas cum,
refragante S. Patre, relinquere meditaretur, ut Joanni
avunculo suo a fide catholica deflectenti opem
ferret, haec ab eo verba futuri praenuntia audivit: <em>Si
his neglectis et tolerantia contentis cogitationibus tentabis
a Laura discedere, obtinebis quidem administrationem
quam tuus habet avunculus, sed eam tibi rursus
</em><nobr><sub></sub></nobr> <em>auferent mali homines, et praestigiatores, cum ab illis
prius fueris seductus ignorantia.</em> Haec, et id genus alia
ex Cyrillo monacho de rebus ab Euthymio gestis
refert.</p>
<p>2. Tertio Quesnellus concludit: Qui porro Leonis
auctoritatem hoc egisse putant, ut maximus in Antiochena
sede tam malis auspiciis collocatus remaneret,
locumque cedere Domnus cogeretur, manifestum
id esse aiunt ex Actis Chalcedonensibus. Siquidem
in actione quae de Domno Antiocheno inscribitur,
disertis verbis legitur confirmatum auctoritate Leonis
fuisse Maximum. Quesnellus tandem integram illam
actionem, ad ecclesiasticae historiae veritatem indagandam
in suam transtulit dissertationem. Ut de ea,
sub oculis posita, facilius lector judicium interponeret.
Tali ergo tantoque quaestionum et verborum
apparatu praemisso, exscriptam actionem illam de
Domno Antiocheno, inter Chalcedonensis concilii
Acta relatam, Quesnellus fassus est se eam minime
commentitiam esse, sed genuinam totis votis peroptasse:
<nobr><sub></sub></nobr> Hoc enim si esset (ait), prae manibus haberemus
testimonium summae auctoritatis pontificis
Romani tam in synodos, cum in Orientales episcopos;
majorum, inquam, et primarum sedium episcopos.
Enimvero quantae potestatis est ut penes Romanum
episcopum Antiocheni, et consequenter Alexandrini
aliorumque episcoporum consecratio fuerit,
aut saltem confirmatio, ut ex hoc loco argumentantur
cardinalis Bellarminus ejusque apologista Jacobus
Gretserus. Qualis praerogativa, ut cum plures episcopi
ab infausta synodo per vim scelusque depositi
essent, eorum damnatio et depositio rata esse juberetur
quam ratam esse debere judicaret Romanus
pontifex, sola alterius episcopi in ipsius locum substitutio
haberet locum quam idem ille confirmasset!
Quam evidenter denique hinc eluceret suprema ejusdem
<nobr><sub></sub></nobr> in synodos potestas, quarum Acta ex ea parte
robur habeant, cui ille robur adjecerit, et illa cassa
sint et irrita quam irritam ille esse voluerit! Verum
ut eruditi et sapientis est theologi vera germanaque
primariae sedis privilegia toto animo atque ex solidis
genuinisque probationibus adversus novatores vindicare,
ita parum sinceri liberalisque animi sit eadem
vel ultra praescriptos limites ampliare, vel incertis,
caducis falsisque adminiculis ac fulcimentis
sustentare. Concludit tandem. Nec enim mendacio
eget veritas, sed potius ex mendacii consortio
in falsitatis suspicionem veritas etiam testatissima
vocari consuevit.</p>
<p>Quis tamen sibi persuadet sinceram et totis viribus
eam protestationem fecisse Quesnellum? Profecto si
ex corde exoptasset commentitiam non esse, sed genuinam,
de Domno Antiocheno actionem et palinodiam
recantasset, et nonam dissertationem pro hac
causa conscriptam disperdidisset, flammis ignibusque
concremasset. Siquidem, eo adhuc superstite, clarissimus
<nobr><sub></sub></nobr> Stephanus Baluzius, maximo studio adhibito,
summisque impensis laboribus, huc illucque a viris
studiosis rei antiquae litterariae operam dantibus sibi
novas comparavit notitias, ut tandem plenissime ipse
Quesnellus suis studiis se deceptum aberrasse, nec
fictitiam dici posse actionem de qua agimus, sine ulla
animi haesitatione judicare potuisset. Quare idem
Baluzius cum in litterariae rei utilitatem, tum in ecclesiasticae
historiae incrementum et bonum, in adornanda
nova Conciliorum collectione, omnibus singulisque
Quesnellianis argumentis occurrit, atque
solvit, et ab uniuscujusque animo eas falsitatis suspiciones
rejicit quas lectores imbibere possent.</p>
<p><strong>490</strong> 3. Primum itaque argumentum colligit
Quesnellus ex Graecis concilii Chalcedonensis codicibus,
in quibus ejusmodi actio desideratur. Hoc,
ait, certe non leve indicium est suppositionis a Latino
aliquo impostore factae. Si enim illa vere in concilio
facta fuisset, Graece utique fuisset, atque Graecis
<nobr><sub></sub></nobr> hujus synodi Actis inserta cum aliis actionibus
legeretur. Cur enim haec una a reliquarum Graecarum
corpore distracta fuisset, plane non apparet. Quis
vero hanc primam Quesnelli conjecturam nimis
esse fallacem non judicabit? Quesnello suspicari licebit
actionem illam a Latino impostore esse confictam,
quia in Graecis codd. qui supersunt non apparet,
et non potius suspicabitur Graecos eam abolere
quaesiisse, et a reliquarum corpore nisos fuisse eam
distrahere, ut facilius ipsi de primatu cum Romano
episcopo contenderent? An non Orientales quinto,
sexto, septimo et sequentibus saeculis primatus honores
praerogativasque, ob Antiochenam Ecclesiam
primitus a D. Petro fundatam, sibi arrogare contendebant?
An non Acephali, Eutychiani, statim post
Chalcedonensem synodum omnem moverunt lapidem,
ut eamdem synodum abolerent? Quod cum
numquam obtinere potuissent, saltem memoriam
delere voluerunt, quod Orientales episcopi, Antiochenus
et Alexandrinus, nonnisi de Romani pontificis
<nobr><sub></sub></nobr> consensione, hujusve confirmatione, tamquam canonice
electi haberentur. Id sane secum agitare debuisset
Quesnellus; potissimum cum in Antiochena
sede, post Maximum et Basilium episcopos catholicos,
plures episcopi, haeretici, schismatici atque scelestissimi
sederunt, quorum catalogum ex subsequentium
conciliorum Actis nos describere possemus, si
cum homine in ecclesiastica historia nullatenus versato
congressionem haberemus. Interim vero praetermissis
quae de Petro Fullone, Severo, Macario Monothelita,
aliisque improbarum sectarum viris, qui
operam dare potuerunt ut ex antiquis Graecis exemplaribus
prorsus actio illa subriperetur, ne certum
indubitataeque fidei monumentum exstaret de plenaria
Romani pontificis potestate in confirmandis saltem
Orientalium patriarcharum electionibus consecrationibusque,
<nobr><sub></sub></nobr> attendamus an praecedens argumentum
nutet aut corruat. Certe ut ex solis Quesnellianis
suspicionibus infirmaretur, aliquod Graecum autographum
eorumdem Chalcedonensium Actorum nobis
debuisset adversarius objicere, et suis conjecturis
praesidium nancisci, quod cum ab ipso nec ab
alio quopiam ex Graecis fieri hactenus potuerit, ideo
ad aliud Quesnelli argumentum eripiendum jam nos
gradum facimus.</p>
<p>4. Secundo itaque contendit ex unico codice hujusmodi
prodiisse actionem, quem nulla auctoritas,
antiquitas nulla commendabat; cum et chartaceus
esset solummodo, et ab ignotis scholaribus Germanis
duobus acceptus praedicetur. Antiquae rei studiosi
clarissimo Stephano Baluzio multum debent. Is enim
ad hanc nostri adversarii difficultatem refellendam
consultius et prudentius agendum esse censuit, ne
fabulas in sua Conciliorum collectione intruderet. Is
igitur Quesnello fidem adhibere suspensus haerens,
partim suis oculis Chalcedonensis synodi Latinas
<nobr><sub></sub></nobr> versiones lustrare coepit; tum ex amicis sciscitatus
est an in aliis extra Gallias bibliothecis manuscripta
exemplaria asservarentur, in quibus actio illa de
Domno esset descripta. Inter caeteros qui ejus votis
indulserunt, fuit clarissimus et eminentissimus Hieronymus
cardinalis Casanata, rerum antiquarum peritissimus.
Cujus memoria, ob insigniora litterariae
reipublicae bona et incrementum collata, numquam
peribit. Is, inquam, a Baluzio consultus, multos
Vaticanae bibliothecae codices (cui praeerat) a peritissimis
viris lustrari jussit, in quibus quidem cum
actio de qua agimus reperta fuisset, non tantum
imaginarios illos Germaniae scholares Quesnello suspectos
ab impostorum et inscitiae nota purgavit;
sed etiam Quesnellum ipsum gravissime esse lapsum
plurimis argumentis demonstravit. Imprimis enim
actio de qua agimus Graece continebatur in codice
Patriciae <strong>491</strong> Juliae, cujus mentionem facit Rusticus,
quamvis in aliis codicibus ab eodem recognitis
<nobr><sub></sub></nobr> desideraretur. Nam Rusticus ipse post sextam Chalcedonensis
synodi actionem, illam notam subjecit,
quam cod. Bohierianus exhibet: <em>Explicit actio 6. Incipit
actio 7 de Domno Antiocheno, quondam patriarcha,
translata ex Graeco in Latinum.</em> Huic vero Rustici annotationi
temporis decursu haec alia addita fuit:
<em>Eam vero alii codices exhibent sub fine actionis decimae</em>
<small>[Note: <nobr><sub></sub></nobr> Tom. IV Concil. generalium, pag. 1514.]</small>.</p>
<p>5. Duo itaque Quesnellum animadvertere oportebat:
alterum codd. haud chartaceos, sed ex membranis
confectos; non recentiores, sed summae antiquitatis,
hujus actionis tamquam ex Graeco in Latinum
translatae facere mentionem; ac propterea non
fuisse ei licitum affirmare Graecam Calchedonensium
Actorum collectionem numquam potuisse a reliquis
distrahi, cum vetustissimi illius synodi interpretes
septimo loco positam eam offendisse affirmaverint:
alterum est actionem illam non prodiisse ex unico
codice, quem nulla auctoritas, antiquitas nulla commendabat,
cum chartaceus solummodo esset, et ab
<nobr><sub></sub></nobr> ignotis scholaribus Germanis duobus acceptus praedicetur.
Quid enim vetat quod aliquod chartaceum antiquorum
monumentorum exemplar ex antiquioribus
archetypis non fuerit exscriptum? Innumera enim
sunt manuscripta exemplaria, etiam recentioribus
characteribus exarata, quae ex vetustissimis membranis
exscripta fuerunt, ut lippis tonsoribusque perspectum
est. Igitur opus erat illi, antequam rem tamquam
ex tripode definiret, diligentius inquirere an
in bibliothecis et archiviis vetustiora hujus actionis
exemplaria in membranis exarata reperirentur. Debuisset
saltem eminentissimo Baronio aliquam fidem
adhibere, qui scripsit: Haec ipsa actio in Latino
veteri codice Vaticano, qui Proculi et Albini fuisse
dicitur, sub nona actione ponitur, et sub eadem die;
<nobr><sub></sub></nobr> nempe, sub sexto kalendas ejusdem mensis Novembris.
Cujus codicis tantum fecit, ut refellere volens
argumentum desumptum ex constitutione Justiniani
imperatoris, data ad Joannem summum pontificem,
in qua legitur: Chalcedonensis S. synodus
Domnum Antiochiae factum episcopum post mortem
damnavit, qui ausus est scribere oportere solum tacere
duodecim capitula Cyrilli; volens, inquam,
idem Baronius <small>[Note: <nobr><sub></sub></nobr> Baronius, tom. VI, ad annum 451, pag. 155.]</small> hoc eripere argumentum, subjicit
Justinianum augustum hujus actionis nescium. Quod
quidem Baronii dictum, praecedentibus nostris conjecturis,
magnum robur praebet, videlicet Orientales
Acephalos, Eutychianosque, omnes studii nervos
adhibuisse ut hanc de qua agimus Graecam disperderent
actionem.</p>
<p>At divina providentia, quae semper ecclesiastico
regimini prospexit, voluit ut in vetustissimis saltem
Latinis exemplaribus actio illa asservaretur. Tres
autem insignioris notae codices laudatus cardinalis
Casanata ex sola Vaticana bibliotheca clariss. Baluzio
<nobr><sub></sub></nobr> communicavit, annotatis studio peritissimorum
virorum variis lectionibus quae in iis occurrunt.
Inter eos (ait) unus vetustissimus quippe qui ante
mille ad minus annos peritorum judicio conscriptus
fuit. Quare ne Baluzius debita fraudaret laude eumdem
cardinalem Casanata, istius epistolae verba typo
commisit. Actionem de Domno Antiocheno ita exhibet
codex vetustissimus Vatic. num. 1322, charactere
majusculo secundae aetatis, ante mille videtur
ad minimum annos conscriptus, ac initio corrosus, et
mutilus, suppletus tamen manu octingentorum et
amplius annorum. Variae autem lectiones ad marginem
annotatae desumptae erant ex aliis duobus codicibus,
1321, 1323, ejusdem bibliothecae Vaticanae.
Hos quidem codices non esse chartaceos, sed in membranis
descriptos, nemini dubitare licebit. Sed praeter
tria illa laudata exemplaria, alia recentiora adinventa
fuisse in Vaticanis scriniis affirmat idem Casanata
scribens: Duo alii codices Vaticani, numero
<nobr><sub></sub></nobr> 5405 et 4166, <strong>492</strong> recentissimi sunt, nec quidquam
continent observatione dignum. Nec vero Quesnellum
alii codices quibus praecedentes editores usi sunt
debuissent latere, Corbeiensem nimirum, Divionensem,
qui, quamvis inter se non concordent in actionum
ordine, tamen in illis actio Domni non desideratur,
ut dumtaxat unius chartacei codicis, nullam
antiquitatem praeseferentis, auctoritati insisteret.
Nam in cod. Bohieriano actio haec ponitur initio
actionis septimae, ut diximus. In editione vero Crabbi
subjungitur eidem actioni septimae, hac praefixa ad
lectorem praemonitione: Quae inventa est in codice
Patrum Juliae membranaceo, transcripta ex codice
vetusto chartaceo, et dicitur fuisse Proculi et Albini
Germanorum scholasticorum. Verumtamen ordinis
diversitas nullum fundamentum suppeditat ut hanc
tamquam supposititiam rejiciamus. Etenim Crabbus
in sua editione decimae illius concilii actioni haec
verba subjecit: Constantinopoli VI kal. Aprilis, indictione
13 feria sexta, referenda sunt ad Rusticum S.
<nobr><sub></sub></nobr> R. E. diaconum, quae Bohieriani codicis ope, eidem
interpreti Crabbus vindicavit; quae cum lectoribus
plurimam molestiam jam pridem creassent, Romani
aliique editores ea expugnanda esse crediderunt <small>[Note: <nobr><sub></sub></nobr> Tom. IV Concil., pag. mihi 1598.]</small>.</p>
<p>6. Age vero ex Baluzio causam perquiramus cur
in mss. codd. quandoque de Domno Antiocheno actionem
post sextam immediate positam offendamus, et
septimae actionis initio ante conventionem Juvenalis
Hierosolymorum et Maximi successoris Domni; in
aliis vero postponi, et in nona actione reponi, vel in
decima, ut modo exstat in Labbeana Conciliorum collectione;
et credendum est tantorum discriminum
causam notariorum arbitrio et oscitantiae esse adjudicandam.
Ne autem vir doctus divinatione uti videretur,
sapienter annotavit: quod episcopi cum ad
<nobr><sub></sub></nobr> synodos proficiscebantur, solebant notarios suos secum
deducere, qui gesta synodalia notis exciperent;
qua scilicet finita synodo, codicem Actorum singuli
referrent in patriam. Hanc consuetudinem probat
primo ex observationibus Henrici Valesii ad Evagrium.
Verum nos illam magis confirmamus ex S.
Leonis Magni epistolis, qui legatos missurus ad Ephesinam
synodum secundam, Dulcitium notarium, cujus
fidem satis perspectam habebat, suis legatis, Julio
videlicet, Renato et Hilario sociavit, ut testatus est,
cum in epistola 24 ad Flavianum, tum in altera 29 ad
eamdem Ephesinam synodum. Sed Baluzius, hac observatione
praetermissa, aliam retulit desumptam ex
Chalcedonensi ipsa synodo, quam eruditis notis adornabat.
In actione prima (ait) cum recitata fuisset
pars gestorum latrocinii Ephesini, et quidam episcopi
clamarent ea falsa esse, <em>Theodosius episcopus
Claudiopolitanus de Dioscoro dixit: Deducat suos notarios;
ejiciens autem omnium notarios, suos fecit scribere.
Et cum judices et senatus peterent cujus manu
</em><nobr><sub></sub></nobr> <em>perscripta essent monumenta gestorum, Dioscorus
dixit: Unusquisque per suos notarios scripsit, mei mea,
religiosissimi episcopi Juvenalis sui, religiosissimi episcopi
Thalasii sui. Erant autem et aliorum reverendissimorum
episcoporum multi notarii excipientes. Si non
est meorum notariorum littera, quia unusquisque proprium
habet.</em> Hinc ergo colligit Baluzius, quod cum
codices tabularum ederent in paginis, eas quisque pro
suo captu et libitu disponeret, sicque factum est ut
initium causae, v. g., Ibae retulerint in sexta actione,
alii in septima, alii etiam in nona, alii denique in
decima, atque ita in caeteris actionibus.</p>
<p>7. In his tamen exponendis paululum digressi
sumus ab eo ordine quem servavit Quesnellus
ut hanc Domni actionem prorsus esse supposititiam
incassum ostenderet. Nam cum eum minime
fugisset eam reperiri vel in Bohieriano codice superius
laudato, vel eam judicatam esse <strong>493</strong> post
actionem sextam, tamquam ex Graeco in Latinum
<nobr><sub></sub></nobr> versam, tamen maluit Rustici diaconi malam fidem
accusare, tamquam schismatici, et a Vigilio anathemate
perculsi, quam sibi persuadere Chalcedonensium
PP. esse genuinum fetum. Quid? Falso credidit
hujus actionis interpretationem Rustico adjudicari
posse, cum is suum nomen soli primae actioni subjecerit
in hunc modum, ex cod. ms. Bohieriano: <em>Explicit
prima cognitio Chalcedonensis concilii . . . . Emendantes
et conferentes manuscripta a pridie ante kal.</em>
XIII. (<em>id est Decembris fer. quarta indict.</em> 13, XV <em>kal.
Aprilis Rusticus per gratiam Dei diaconus S. R. E.
contuli, annotavi, distinxi. Deo gratias.</em> Addit praeterea
quae legenda occurrunt in editione Petri Crabbi ord.
Minorum, videlicet: Finis primae cognitionis Chalcedonensis
concilii, quae finita et emendata est anno
Domini 417 (emendatur in margine aut 454, aut 457,
in omnibus pessime ait Labbeus), feria quarta, indict.
13, kal. Aprilis XII. <em>Rusticus per gratiam Dei
diaconus sanctae Ecclesiae Romanae contuli, annotavi,
</em><nobr><sub></sub></nobr> <em>distinxi. Deo gratias.</em> Eadem (tandem concludit
Quesnellus) fere in editione Romana paucis variantibus.
Quare sibi blanditur nihil certe statui posse
ex hujusmodi annotationibus, quae sibi non cohaerent,
ac propterea non unius Rustici esse, sed plurium annotatorum
illam Bohieriani codicis mentionem. Varia
hinc inde colligit, ut demum lectoribus persuadeat
Rusticum relegisse Chalcedonensem synodum ad
Acaemetensium codicem, quem jam contulerant et
emendaverant superiores ipsi correctores; suamque
pariter attestationem apposuisse, ut illi suam, sed
hi reliquas actiones recensuerunt, ille ultra primam
progressus esse non videtur. Addit annos quos annotatio
prior designat ad Rustici aetatem pertinere non
posse, et priorem illam annotationem fieri suspectam
ex hac voce <em>manuscripta.</em> Supervacanea prorsus
<nobr><sub></sub></nobr> erat vox illa antequam excudendorum codicum artem
hominibus largitus esset Deus. Subjicit: Et etsi
demus actiones omnes Chalcedonenses a Rustico
sanctae Rom. Ecclesiae diacono esse relectas et emendatas,
clarum est actionem de qua agimus inventam
ab eo non fuisse.</p>
<p>8. Has ergo similesque conjecturas quinto sextoque
suae dissertationis paragraphis, eo quo solet studio,
Quesnellus exaggeravit, sed incassum quidem.
Nam ut animadvertit idem Stephanus Baluzius, neque
tempus factae a Rustico editionis assecutus est,
et aliunde inconstantiae vitio vehementer loborans
Paschasius Quesnellus inficiatus est quae cum in notis
ad 24 epistolam S. Leonis tum in Theodoreti causa
eum oportuit affirmare.</p>
<p>Quod ad tempus autem editionis attinet, notat Baluzius
Rusticum Constantinopolim venisse anno Domini
547, cum Romano pontifice patruo suo, a quo postea
defecit sub initium anni 549, gradusque sui honore
et ministerio dejectus est anno sequenti. Ante
<nobr><sub></sub></nobr> vero dejectionem aggressus est emendationem gestorum
synodi Chalcedonensis, X kal. Martias anno 519,
et eam absolvit anno sequenti III kal. Aprilis annum
integrum et aliquanto plus huic operi incumbens.
Dubium autem est, an istud effecerit Constantinopoli,
an vero apud Chalcedonem. Ut pro Chalcedone sentiam,
faciunt mendosissimae notae appositae in fine
primae actionis, ex quibus deprehendisse videor antiquam
veramque lectionem, quemadmodum illic
dico. Huic tamen conjecturae (subjicit) obstare videtur
mentio codicis Acaemetensium, quod omnes sciunt
situm fuisse apud Constantinopolim. Verum istud
est explicandum, ut dicamus Rusticum non loqui de
codice Acaemetensium Constantinopolitanorum, sed
eorum qui erant sub episcopo Chalcedonensi, quorum
archimandrita Joannes subscripsit libello monachorum
ad Mennam patriarcham totamque synodum
dato in collatione quinta synodi Constantinopolitanae
sub Menna. De cujus rei veritate ne quispiam
<nobr><sub></sub></nobr> dubitare posset, nos libenter locum a Baluzio laudatum
<strong>494</strong> consulere deliberavimus, et archimandritae
Joannis nomen scriptum offendimus, quemadmodum
in nota ad calcem apposita subjicimus <small>[Note: <nobr><sub></sub></nobr> Tom. V Concil., pag. 1103, legitur: <em>Joannes
Dei misericordia presbyter et archimandrita venerabilis
</em><nobr><sub></sub></nobr> <em>magni monasterii Acaemetorum, sub Photino sanctissimo
episcopo Chalcedonensi, subscripsi.</em>]</small>.</p>
<p>9. Restat ergo difficultas an Rusticus diaconus
praeter primam illam Chalcedonensem actionem reliquas
emendaverit. Quesnelli argumenta sunt quia
nullibi in gestis mentio occurrat emendationis a Rustico
factae praeterquam in prima actione. Postea addit
nolle se ista pro certis accipi. Recte, scribit Baluzius.
Nam ipse supra, nimirum ad epistolam 24
S. Leonis, quae scripta est ad Flavianum episcopum
Constantinopolitanum, quaeque relecta est in actione
secunda concilii Chalcedonensis, agnoscere videtur
hanc quoque actionem a Rustico diacono emendatam
fuisse; et in dissertatione de causa Theodoreti, agnoscit
itidem eum ad codices monasterii Acaemetarum
accurate recognovisse Acta concilii Chalcedonensis.
Addo autem haec verba posita in calce actionis
<nobr><sub></sub></nobr> quintae in codicibus Rustici, <em>idem contulit,</em> ad
eum necessario referenda qui superiores actiones
contulerat cum codicibus antiquis, id est ad Rusticum,
cujus solius mentio est in codicibus antiquitus
emendatis. Nam quod idem vir clarissimus suspicatur
codicem Acaemetensium, quem lustrare coeperat
Rusticus, primum quidem in Oriente emendatum
a viris Rustico antiquioribus, qui attestationes in
eo suas apposuerant, ad Occidentales postea deportatum,
a pluribus descriptum esse, adeoque emendationes
in marginibus appositas non esse unius Rustici,
sed plurium diversorumque annotatorum, mera divinatio,
ut pace ejus dixerim, quae ratione non constat.
Cum expresse in reliquis actionibus notas offendamus
quae indicant unicum et eumdem esse annotatorem
et interpretem. Neque obstat actionem de
<nobr><sub></sub></nobr> qua agimus Graece desiderari. Multa enim sunt veterum
Graecorum scripta, quae hodie Latine tantum
exstant, neque ideo minus vera putantur, ut constat
quamplurimis exemplis ab eodem clarissimo Stephano
Baluzio adductis, quae ipse collegit ex concilii
Ephesini gestis, et ex ipso Chalcedonensi, in quo et
actio de Domno habita est. Denique actionem hanc
versam esse ex Graeco testatur Rusticus, cujus etiam
aevo superfuisse obscure saltem indicatum est. Molli
brachio quoque tamquam de oscitantia Baluzius
Quesnellum carpit, quod perperam interpretatus fuerit
Rustici annotationem, qua scripsit: <em>Actio de
Domno Antiocheno, quam inveni in codice Patriciae
Juliae mambranaceo noro transcriptam ex codice
vetusto chartaceo, quem dixit ipsa fuisse Proculi et Albini
Germanorum scholasticorum.</em> Igitur omnes intelligunt
hanc actionem non ex codice novo, sed ex eo qui
vetus erat aevo Rustici descriptam fuisse, qui fuerat
Proculi et Albini fratrum virorum disertissimorum.
Hanc tamen non prodire ex unico codice chartaceo,
<nobr><sub></sub></nobr> probant exemplaria quibus usi sunt Crabbus, Baronius,
Hieronymus Casanata, idque indicant codd.
Corbeiensis, Divionensis. Cum itaque testis sit vetustas
et consonantia codicum, vix intelligi potest cur
tantopere hujus actionis auctoritatem elevare atque
prorsus delere Quesnellus nisus fuerit. Contendens
praeterea hanc eamdem actionem nec innotuisse Facundo
Hermianensi in Africa episcopo, qui opus suum
conscripsit pro trium capitulorum defensione. Immo
Facundus loquens de Domno eum annumerat SS. PP.
et venerabilibus Ecclesiae doctoribus, Joanni Chrysostomo
et Gregorio Nazianzeno, ut videre est lib.
II, cap. 1 Baluzio gravius displicet quod Quesnellus
Rustici fidem in falsitatis suspicionem vocaverit.
Quando videlicet eidem plurimum Ecclesia universa
debet, ob praeclaram operam impensam in Chalcedonensium
Actorum Latinam interpretationem. Injuria
enim suspicatur hanc actionem Rusticum confinxisse,
ut ostenderet Domnum non esse damnatum post
mortem. Sic enim falso persuasum erat quibusdam
<nobr><sub></sub></nobr> aevo Rustici, ut statim alia <strong>495</strong> argumenta Quesnelli
refellere aggrediens idem Baluzius explicavit.
Quorum argumentorum unum illud est, quod ex imperatore
Justiniano et episcopis quintae synodi in superioribus
etiam ex Baronio adduximus. Sed ejusmodi
argumentum nutare prorsusque corruere, ex erroribus
historicis qui passim in imperatoris Justiniani
Constitutionibus, et ex aliis rebus minime veris quae
quintae synodi actis inserta sunt, Baluzius asseverat.
Quae quidem omnia dum Quesnellum ipsum latere haud
debuissent, noluit Baluzius otio abuti ad illa probanda,
praesertim cum nihil de morte aut Domni damnatione
in gestis concilii Chalcedonensis occurrat, quod
diligenter inquirendum esset a quocumque qui Justiniani
et synodi quintae testimoniis insistere voluisset.</p>
<p>10. Jam vero Domnum ex hac luce migrasse,
quando Chalcedonense concilium habitum fuit, ex
testimonio Liberati diaconi aliisque veterum dictis,
violenter tamen interpretatis, Quesnellus contendit.
<nobr><sub></sub></nobr> Narrat imprimis Liberatus diaconus quemadmodum
Dioscorus episcopus Alexandrinus in latrocinio Ephesino
Ibam episcopum Edessenum, Theodoretum
Cyrensem, Eusebium Dorylaeensem, Flavianum Constantinopolitanum,
aliosque orthodoxos cum Domni
Antiocheni consensu, cujus auctoritate abutebatur,
deposuerit; post hos omnes autem: <em>Et Domnum Antiochenum
remanentem ab orthodoxorum depositione,
quia particeps factus Dioscoro in depositione orthodoxorum
et Eutychis absolutione. Depositus est autem
dolo Dioscori sic. Postquam consensit in omnibus
Dioscoro, datis in medio ejus epistolis, quas ad ipsum
Dioscorum Antiochenus Domnus contra duodecim capita
Cyrilli scripserat, damnavit aegrotum, absentem
illa die</em> <small>[Note: <nobr><sub></sub></nobr> Liberat., cap. 12 Breviarii.]</small>. Sed aliam causam depositionis Domni
<nobr><sub></sub></nobr> retulit Nicephorus scribens: <em>Cum quibus et Domnus,
Joannis Antiochenae successor, annotatione sua ea
confirmavit. At ille potestati suae redditus, quod illis
cessisset retractavit, Dioscoro et principibus ex aula
imperiali viris resistens, et contra decreta, utpote quae
adversus Ecclesiasticas sanctiones facta essent vociferans,
synodumque impiam appellans, et subscriptionem
denique suam reddi sibi flagitans. Verum synodus ea
de causa huic quoque sacerdotalem ademit dignitatem</em>
<small>[Note: <nobr><sub></sub></nobr> Nicephorus, lib. IV, cap. 47.]</small>. Subjicit Quesnellus: Duo isti auctores facile
conciliantur, si dixeris Nicephorum veram rationem
attulisse cur de deponendo Domno Dioscorus
cogitarit. Liberati vero textum scribarum seu typographorum
oscitantia et allucinatione corruptum
esse, iisque verbis subesse battologiam asseverat, illamque
esse corrigendam juxta Augustini sensa, ut
pro <em>remanentem, resilientem,</em> vel potius <em>remeantem</em>
ab orthodoxorum depositione. Laudat itaque consimilem
Augustini locum de Baptismo contra Donatistas,
lib. II: <em>Quos ad pacem atque unitatem sanctae Ecclesiae
</em><nobr><sub></sub></nobr> <em>remeare cupimus;</em> et alium ex epistola 172 ad
Crispinum: <em>Nisi ad communionem vestram remeavissent.</em>
Hanc tamen Quesnelli paraphrasim non probat
Baluzius, et pro virili locum ab eruditis vexatum
explicat. Arbitratus nimirum verum et genuinum
Liberati verborum sensum hunc esse: videlicet,
Dioscorus in latrocinio Ephesino deposuit episcopos
orthodoxos; Domnum vero, quamvis ipse orthodoxus
esset, non deposuit, quia ipsi jam consenserat in depositione
orthodoxorum et Eutychetis absolutione.
Sed hunc quoque remanentem indemnatum postea
damnavit, nimirum post alios omnes damnatos, quia
epistolam ad Dioscorum scripserat contra 12 capitula
Cyrilli. Itaque non est depositus a synodo, quia
publice poenitebat eum praestitisse consensum orthodoxorum.</p>
<p>11. Neque laudatus Baluzius alteram conjecturam
Quesnelli probat, quam ex Liberati testimonio inferri
contendit. Videlicet aegrotum et absentem Domnum
damnatum fuisse; idcirco non diu depositioni suae
<nobr><sub></sub></nobr> supervixisse, nec usque ad Chalcedonensem synodum
perduxisse aetatem. Ad <strong>496</strong> haec subdit Baluzius:
Poterat hanc conjecturam juvare testimonio
Eutychii, qui in Annalibus suis scribit Domnum mortuum
esse anno sequenti post illam synodum Ephesinam.
Verum abstinuit, ea ut opinor de causa, quia
auctor plenus est erroribus historicis et chronologicis,
ut nihil certi dare possit de vita et morte Domni.
Sed Liberato Liberatum ipsum opponit, qui paulo
post descripsit mortem Flaviani, et quemadmodum
pro eo Anatolius fuerat ordinatus narrat, et eodem
tenore ait pro Domno ordinatum esse Maximum,
neque addit Domnum fuisse mortuum. Immo tamquam
de vivo locutum fuisse sequentia demonstrant.
Nam recensita Flaviani morte et Anatolii ordinatione,
subjungit de ordinatione Maximi in loco
Domni, Nonni in loco Ibae, et Athanasii in loco Sabiniani,
nulla mortis eorum vel alicujus ex iis facta mentione.
Sicut ergo Ibas atque Sabinianus ante concilium
<nobr><sub></sub></nobr> Chalcedonense mortui non erant, quia huic
synodo interfuerunt, ita neque inferri debet Domnum
ante hoc concilium mortuum fuisse, quia concilii
Ephesini tempore aegrotabat. Argumentum pariter
negativum desumptum ex silentio Liberati, qui, singulas
actiones concilii Chalcedonensis recensens,
nullam causae Domni facit mentionem, facturus haud
dubie si vera circa eum contigissent quae in ea
actione narrantur, facile refellit; sicuti et aliam conjecturam
depromptam ex verbis Evagrii scholastici,
qui scribens in Ephesina synodo Domnum depositum
fuisse, <em>de eo quid postea factum fuerit invenire non
potuit,</em> et gesta Chalcedonensia recensens, de Domno
prorsus silet <small>[Note: <nobr><sub></sub></nobr> Evagrius scholasticus, lib. X, cap. 10.]</small>. Sed utriusque scriptoris silentium,
vel ipsius Evagrii ignorantia, quid probant pro Quesnelliano
<nobr><sub></sub></nobr> nelliano systemate? Ambo isti scriptores usi sunt
codicibus in quibus actio de Domno non exstabat,
sicuti (ait Baluzius) non exstat etiam nunc in
codice quem appellamus Parisiensem. Neque tamen
ideo falsa est. Nam quemadmodum si nondum ars
typographica inventa esset, et aliquis codice illo
utens actionem illam praetermitteret, nihil adversus
codicum auctoritatem praejudicare videretur, in quibus
illa invenitur; sic Liberati aut Evagrii diaconorum
silentium praejudicare non potest adversus eos
codices quos constat eorum aetate habuisse illam
praedictam actionem.</p>
<p>12. Sed hoc et similia argumenta ea eruditione
maxima qua pollebat prorsus solvit et explicat Baluzius,
perspicue demonstrando unde tanta codicum
Graecorum diversitas orta sit. Cujus quidem verba
subjicere necessarium ducimus, ut penitus quamcumque
suppositionis suspicionem aboleamus. Observat
igitur vir doctus concilii Chalcedonensis finem esse
revera in sexta actione; ita ut ea quoque complectatur
<nobr><sub></sub></nobr> canones. Actiones vero quae sequuntur, quamvis
in concilio actitatae, quia tamen ad fidei causam non
pertinebant, sed ad negotia privata, idcirco multi
episcopi, exarato fidei decreto, iter arripientes, ad
proprias remearunt sedes. Id colligit ex Vita S. Euthymii
abbatis, et ex Pelagii epistola ad episcopos
Istriae. Legitur enim in Euthymii Vita Stephanum
Famniae et Joannem Sarracenorum episcopos, qui
Chalcedonensi aderant synodo, fidei decreto edito,
celerrime abscedentes, illud Euthymio detulisse, putantes
jam absolutam synodum. Unde postea eorum
nomina nusquam comparent in actionibus quae post
sextam sequuntur. Sed apertius id docet pontifex
Pelagius. <em>Plerique Graeci antiquiores codices continere
synodum nonnisi in 6 actionibus, subjunctis canonibus,
demonstrantur, ut omnino caetera quae privato studio
fuerant mota non habeant.</em> Et paulo supra: <em>Vigilanti
ergo cura respicite quia sexta illius actione sanctae fidei
professio consummatur, moxque in septima ad instructionem
</em><nobr><sub></sub></nobr> <em>jam fidelium regula canonum figitur, ulterioribus
vero actionibus nihil de causa fidei, sed sola negotia
privata versantur.</em> Decessori suo, vel potius sibi
ipsi, si qua <strong>497</strong> fides Paulo diacono, censentanea
scribit S. Gregorius in epistola ad Secundinum:
<em>S. Chalcedonensis synodus usque ad definitionem fidei
et prolationem canonum de generalibus causis locuta
est.</em> Nam post prolationem canonum specialia episcoporum
certamina sopire curavit. Quid igitur mirum
si plerique codices Graeci, et quidem antiquiores,
non habuerunt olim actiones quae sequuntur post
sextam? Quare factum ut postmodum ea addiderint,
et in gesta intulerint diversis modis, temporum ordine
minime servato, illam vel aliam inserentes, aut
omittentes, prout quisque affectu ducebatur. Concludit
Baluzius: Vetus collector omisit actionem de
Domno, sed eam habuit vetus exemplar, ex quo descriptus
est codex Juliae Patriciae.</p>
<p>13. Praeterea, ut fortius Quesnellum sibi adversarium
Baluzius perstringat, exemplum affert actionis
<nobr><sub></sub></nobr> Chalcedonensis, in qua causa inter Photium episcopum
Tyri et Eustathium Beryti actitata et definita
est. Quam quidem non habuerunt veteres Chalcedonensis
synodi collationes. Sed ista prodiit ex Graeco
Vaticano codice, studio cardinalis Baronii, quam ad
calcem quartae actionis positam invenit; quamvis
Balsamon in scholiis ad canonem 29 Chalcedonensem
testetur eam positam esse in fine gestorum, in codice
quo utebatur. De qua re nos luculentius verba fecimus
in dissertatione pontificiae conciliorum Academiae
anno 1746, quam ipsi jam in praecedenti capite
descripsimus. Propterea nihil de ea in praesens disserentes,
sermonem convertimus ad Evagrii silentium,
qui fuit civis et advocatus Antiochenus, ut
diserte probat cl. Henricus Valesius. Difficile profecto
videtur existimare illum ignorasse quid de
<nobr><sub></sub></nobr> Domno factum sit, si is revera superfuit suae depositioni,
et si sumptus ei in Chalcedonensi synodo decreti
sunt ex facultatibus Ecclesiae Antiochenae ad vitam
sustentandam. Magnam ingerere difficultatem fatetur
Baluzius, sed nullo modo Quesnelli opinionem juvare
affirmat. Nam Evagrii verba confirmata videntur ex
auctore qui Euthymii vitam descripsit, dicendo Euthymium
ei praenuntiasse infelicem vitam in episcopatu,
et depositionem deinde malorum hominum et
praestigiatorum studio artibusque subeundam, ita ut
poenitentia ductus, quod salutaribus abbatis monitis
non obtemperasset, ad eumdem Euthymium in Palaestinam
rediisset. Hinc ergo (ait Baluzius) factum
est ut qui vitam procul Antiochia et in silentio transivit,
in oblivionem venerit Antiochensium, adeo ut
verum sit Domnum post depositionem suam secessisse
in eremum, et ut Theophanes quoque chronographus
et qui ab eo accepit Anastasius Bibliothecarius
istud mandaverint memoriae litterarum, quamvis
diversam secessus ejus causam afferant ab ea quam
<nobr><sub></sub></nobr> profert auctor Vitae S. Euthymii.</p>
<p>14. Quod si contenderet quis majorem fidem esse
adhibendam Evagrio, qui exeunte saeculo sexto suam
scribebat historiam, quam Theophani et Anastasio,
qui multum remoti fuerunt a tempore quo ista contigisse
narrantur, ego non repugnabo. Sed Quesnellum
animadvertere oportebat ad hujus verba, quae indicare
non possunt Domnum absentem et aegrotum a
Dioscoro damnatum non diu supervixisse, sed e vivis
excessisse. Quomodo enim ejus mors latere potuisset,
si ejus infirmitas non latuit? Igitur dicendum
est ex ea infirmitate plene Domnum convaluisse;
sed aerumnarum taedio affectum et confusione suffultum,
quod impiis Dioscori artibus nutibusque obtemperaverit,
ab hominum frequentia se subtrahere voluerit,
procul ab Antiocheno patriarchatu in secretum
Palaestinae cremum se recipiens, ut reliquum vitae
suae cursum absolveret. Praeterea bene notavit Baluzius
Evagrii testimonium non adversari Theophanis
<nobr><sub></sub></nobr> et Anastasii scriptis, quamvis diversa scripserint.
Nam illius verba docent ita latere voluisse Domnum,
ut nisi unus Cyrillus Scythopolitanus, qui ejusdem
eremi incola fuit, quam Domnus inhabitabat, secretum
illud detexisset, etiamnum haud dubie cum Evagrio
ignoraremus quid de eo factum sit.</p>
<p><strong>498</strong> 15. Minus solida sunt argumenta quae Quesnellus
adducit ad confirmandam opinionem de Domni
morte, videlicet hujus conditionem pejorem fuisse
Juvenalis Hierosolymitani aliorumque quibus synodus
actione quarta indulgentiam dedit, et de quorum nominibus
ad altare recitandis Anatolius scripsit ad S.
Leonem. Sed unde constat indulgentiam praemissis
verae poenitentiae signis Domnum expetiisse? Aliquos
in Ephesina Dioscori synodo lapsos S. Leo recipiendos
jussit; sed sub iis conditionibus quas ipse praescripserat
in epistola 64 de qua in superioribus egimus:
duas legationes, alteram Abundii et sociorum,
alteram Lucentii et Basilii ad Orientales instituit,
pro nonnullis lapsis poenitentibus et satisfactionem
<nobr><sub></sub></nobr> debitam exhibentibus recipiendis: de gravioribus
lapsis tamen sibi judicare reservat, ut constat ex
commonitorio dato Lucentio, atque Basilio, postremis
legatis ex Urbe ad Constantinopolim missis
pro lapsis poenitentibus recipiendis. Sed Domnum
in eorum numero fuisse, quorum <em>causa
durior videbatur,</em> quis non intelligit? Igitur hujus
causae judicium et examen unice magno Leoni reservatum
erat, quod clarissimus Baluzius minime observavit,
nec Domni causa ex illis erat de quibus vel
pontificii legati, vel Anatolius, vel alius quisquam
judicare posset <small>[Note: <nobr><sub></sub></nobr> Vide quae diximus de Leonis gestis ante Chalcedonense concilium, cap. 15.]</small>. Valet tamen alia ratio ab ipso
Baluzio adducta, nimirum Domnum post suam depositionem
secessisse in Palaestinam ad Euthymium abbatem
suum, atque desiisse inter episcopos, proptereaque
nullam quaestionem esse potuisse de ejus nomine
<nobr><sub></sub></nobr> cum aliis episcoporum nominibus ad altare recitando.
Plurimum quoque Quesnellum urget aliud argumentum,
quod Baluzius subjicit. Nam (ait) si Domnus propterea
censendus est mortuus, quia nullam ejus mentionem
in suis epistolis ad S. Leonem Magnum facit
Anatolius; mortui tum etiam erant Thalasius episcopus
Caesareae, Eusebius Ancyrae, et Basilius Seleuciae.
Leo enim ad Anatolium respondens, istorum qui cum
Dioscoro, Juvenali atque etiam Eustathio episcopis
fuerant participes Ephesini latrocinii nullam expressam
mentionem fecit.</p>
<p>16. Neque validiora deinde censenda sunt multa
alia argumenta quae nimis operose in suae causae
praesidium huc illucque excurrens colligere nisus
est, ut supposititiam esse ostenderet actionem
illam de qua agimus. Siquidem si ea ad trutinam revocemus,
ut laudatus Baluzius jam fecit, illa nonnisi
verba, fallacias violentasque interpretationes praeseferre
intelligemus. Hujus generis illud est quod sibi
mutuari posse credidit ex epistola Gelasii ad episcopos
<nobr><sub></sub></nobr> Dardaniae, in qua pontifex plurima judiciorum
exempla proferens ad suae sedis auctoritatem
explicandam, eos enumerat episcopos a synodo
damnatos, quos apostolica sedes absolvit; ait veniam
concessisse iis qui in pseudosynodo Ephesina lapsi
erant, dum hanc in irritum misit, nullam Domni
Antiocheni facit mentionem. Itaque ante Maximi successoris
ordinationem Domnus mortuus erat. Sed
quid dicendum esset de Iba Edesseno, de Sabiniano
Perrhensi, in quorum locum ordinati fuerant Nonnus
et Athanasius? Isti pariter in latrocinio Ephesino
corruerant; Gelasius in sua epistola eorum nullam
habet mentionem. Igitur et isti ante Chalcedonense
concilium ex hac luce migraverant? Sed falsam prorsus
esse hanc consecutionem, et veteres historiae et
Chalcedonensia gesta patefaciunt. Nec majus pondus
obtinet altera conjectura, quam colligit ex Leonis
agendi ratione, qui, recissis Ephesini latrocinii gestis,
non cogitavit excipere Domni depositionem, sed ab
<nobr><sub></sub></nobr> imperatore Theodosio petiit ut omnia in eo statu
manere juberet, in quo fuerant ante omne judicium.
Quare sibi persuadet nullum effectum habere
potuisse sententiam latam adversus Domnum,
si in vita fuisset. Nova fallacia. Domni depositio nullum
quidem habuisset effectum, si poenarum metu adductus,
<strong>499</strong> si ignorantia deceptus, aliorum in
orthodoxorum depositionem et Eutychetis absolutionem
consensisset. Sed quia primas partes in ea
synodo Ephesina cum Dioscoro egerat, tamquam Eutychianae
factionis princeps habebatur, et idcirco cum
ejus causa, ut diximus, esset ex durioribus, in praeteritae
improbitatis poenam eo adhuc superstite, merito
S. Leo ratam habuit Maximi ordinationem et ipsius
depositionem. Quinimmo nos arbitramur Chalcedonenses
PP. tantopere exhorruisse praecedentem Domni
agendi rationem, propter quam se victum in Dioscori
manibus et voluntate tradiderat, ut et ipsi contra
eumdem jam depositionis sententiam tulissent, quemadmodum
cum Dioscoro fecerunt. Argumentum colligimus
<nobr><sub></sub></nobr> ex Maximi verbis quibus judices et universalem
synodum deprecatus est. <em>Maximus reverendissimus
episcopus Antiochiae dixit: Deprecor magnificentissimos
et gloriosissimos judices, et sanctam hanc et
universalem synodum, ut humanitatem exercere in
Domnum, qui fuit Antiochiae episcopus, dignemini, et
statuere ei certos sumptus de Ecclesia quae sub me est.</em>
Quicumque allucinatione non decipiatur, et violenter
nolit Maximi verba interpretari, jam plene intelliget
talia sibi creasse canonica praejudicia Domnum, ut
Leo M. et concilium Chalcedonense minime irritam
facere debuissent ipsius depositionem, ob quam et
episcopatu et fructibus omnino privatus erat. Quare
Maximus successor Domno ex parte misereri cupiens,
supplex concilium interpellat, ut mitius et
<nobr><sub></sub></nobr> humanius cum ille agere vellet, ipsique permittat
fructuum ecclesiasticorum portionem percipere,
quoadusque in vivis perseverabit. Maximi petitioni
itaque concilium annuens, legati, seu vicarii, apostolicae
sedis per Paschasinum sequens decretum
interposuerunt: <em>Sanctus et beatissimus papa, qui episcopatum
sancti et venerabilis Maximi episcopi Antiochenae
Ecclesiae confirmavit, justo satis judicio ejus
meritum approbasse videtur; siquidem memoratus
. . . . . . . . . Maximus suo arbitrio Domno voluerit esse consultum,
ut sumptus ei de sua Ecclesia miserationis intuitu
prout aestimaverit largiatur, ut contentus alimoniis
quiescat in posterum.</em> Sola ergo miseratione Maximus
ducebatur talem fructuum ecclesiasticorum portionem
Domno superstite concedere, quamvis nullo
jure posset Domnus in sua episcopali sede iterum
collocari. Anatolius quoque Constantinopolitanus
episcopus hanc Maximi indulgentiam misericordiamque
laudavit, dicens: <em>Laudo et ego condolentiam</em>
(alias compassionem) <em>beatissimi episcopi Antiochiae
</em><nobr><sub></sub></nobr> <em>Maximi, in quibus spontanea voluntate ipse tales preces
obtulit, ut sumptus praestaret Domno, qui fuit episcopus
Ecclesiae sanctae quae sub eo est, praeter hoc
praedicto nihil requirente</em></p>
<p>17. Quod vero S. Leo Magnus irritam facere non
debuerit istius depositionem, praeter ea quae in praecedentibus
adduximus, et sufficienter etiam explicavimus
in exponenda S. pontificis epistola 64, adhuc
ex epistola quam scripsit ad Juvenalem Hierosolymorum
episcopum Quesnellus et Baluzius intelligere
potuissent, cum is potissimum sub num. 45 difficile
exploratum esse affirmaverit. Consenserat utique
Juvenalis Dioscoro in latrocinio Ephesino, sed neque
fuit depositus, neque in sua perstitit pertinacia.
Fuisset tamen deinde a S. Leone et a synodo Chalcedonensi
depositus, quia depositionis materiam sibi
creaverat, ob quam non tantum cunctis orthodoxis
se reddiderat invisum, sed etiam episcopatu in posterum
indignum, quas ob causas aliquod tempus
<nobr><sub></sub></nobr> longe a sua sede abesse eum oportuit, donec per
debitam poenitentiae satisfactionem <em>indulgentiae</em> tempore
<em>resipiscentiam</em> delegit. Actione vero quarta
Chalcedonensi proposita fuit causa episcoporum qui
cum Dioscoro praefuerant latrocinio Ephesino, atque
inquirebatur an parem cum Dioscoro deberent subire
condemnationis <em>censuram,</em> et Ecclesiis privari. Animo
pendebant judices et episcopi omnes. Quibus cum
quaestio satis difficilis videretur, quinque dierum
induciarum sibi dari postularunt ad maturius judicium,
<strong>500</strong> juxta Nicaenorum canonum regulas, proferendum.
Interim tamen Juvenali, Thalassio, Eusebio
Cappadociae, Eustathio Beryti, et Basilio Seleuciae,
denegatum fuit locum in synodo habere, sed
tamquam poenitentiam agentibus opus fuit exspectare.
<em>Differatur</em> (legimus) <em>auditio usque ad quinque
dies, ut inter haec vestra sanctitas congregetur ad sanctissimum
archiepiscopum Anatolium, et de fide communiter
cogitetis.</em> Rursus eadem actione, postquam
<nobr><sub></sub></nobr> omnes exclamaverunt Dioscorum juste a Christo
depositum atque damnatum, <em>paucis oris transactis,</em>
judices imperatoris mandatum exspectantes dixerunt:
<em>Piissimus imperator addiscens vestras preces
permisit de Juvenali deliberare, et de Thalassio, et de
Eusebio, et de Basilio, et de Eustathio reverendissimis
episcopis, quae vobis placuerunt. Anatolius dixit: Petimus
eos intrare; et alii episcopi clamaverunt: Rogamus
eos intrare</em> <small>[Note: <nobr><sub></sub></nobr> Tom IV Conciliorum, Venetae edit., pag. mihi 1359. Baronius, tom. VI Annalium, pag. 146, eodem
art.]</small>. Neque alia ratione in synodo
locum obtinuerunt, nisi prius eorum recognita fide,
qua symbolum Nicaenum et Constantinopolitanum
probaverant, rata habentes decreta Ephesini oecumenici
concilii, subscribendo tamen cum aliis episcopis
epistolae S. Leonis ad Flavianum, et contraria
sentientes damnando. Eos inter utique Domnus non
reperiebatur; tum quia in eremum Palaestinae se
<nobr><sub></sub></nobr> receperat, tum quia resipiscentiae signa congruo
tempore non dederat, cum nimirum S. Leo indulgentiam
lapsis apostolicae sedis clementia dare non
detrectabat. Consonat omnino S. Leonis epistola ad
ipsum Juvenalem, in qua eum increpans propter
praeteritos excessus (ait): <em>Dolui adversitatum tuarum
temetipsum tibi fuisse materiam, et resistendi haereticis
constantiam perdidisse, quia aestimant non esse tibi
liberum ut eos audeas redarguere, quos tibi professus
sis in suo errore placuisse.</em> Causam deinde assignat
propter quam post talem gravissimum lapsum ad
sui episcopatus sedem ei licuisset redire, ita subjiciens:
<em>Unde quia in tempore indulgentiae resipiscentiam
magis quam pertinaciam delegisti, ita gaudeo te
coelestem expetiisse medicinam, ut fidei ab haereticis
impugnatae tandem possis esse defensor</em> <small>[Note: <nobr><sub></sub></nobr> Epist. ex cap. 1.]</small>. Quis interim
non videt graviter commentum fuisse Quesnellum,
contendentem Leonem decreto quo latrocinii
Ephesini Acta in irritum missa sunt omnibus lapsis
indulgentiam concessisse, nec cogitasse excipere
<nobr><sub></sub></nobr> Domni depositionem? Quid? Forte latrocinalia Acta
rescindendo, hujus synodi principibus indulgentiam
dandam esse intendebat, si non resipuissent, si humillime
non postulassent veniam sibi dari, adimpletis
omnibus conditionibus quas sanctus pontifex
praescripsit Anatolio, Juvenali, Thalassio caeterisque
qui Dioscoro, Eutycheti, communicaverant, in Flavianum
Eusebium Dorylaeensem et in alios orthodoxos
facta conspiratione? Non erat ergo necesse
ut, in irritum missis latrocinalibus gestis, exciperet
Domni depositionem, cum huic jam caeterisque Eutychianae
factionis principibus nullum amplius jus
conveniret perseverandi in episcopatu, quem ex sola
S. Leonis indulgentia retinere in posterum potuissent,
si poenitentiam egissent. Hinc maxime attendendam
esse arbitror Quesnelli fallaciam, qui, de
latrocinalibus Actis et de epistola sancti Leonis ad
Theodosium Augustum scripta disserens, qua petebat
ut juberet omnia in eo statu restitui in quo erant
<nobr><sub></sub></nobr> ante infelicem illam synodum, sibi blanditur sanctum
pontificem ita lapsis indulgendum esse credidisse,
ut prorsus inultae remanerent culpae eorum qui
omnes Orientis Ecclesias scandalis, caedibus, inimicitiis
et odiis per fas et nefas cum fidei exitio repleverant.
Hunc animum nequaquam habuisse Leonem
subsequentia illius verba demonstrant. Nam plene
de his omnibus horumque auctoribus judicium habere
sibi reservat, donec major pars sacerdotum ex
toto orbe congregari possit. Ut nimirum, ad Italiae
synodum convenientibus episcopis, de lapsorum fide
et criminibus solemniter et juxta canonum rigorem
judicaretur. Non ergo <strong>501</strong> post latrocinium Ephesinum
lapsis episcopis, schismatum auctoribus, ecclesiasticis
ligatis censuris licitum esse poterat suas
sedes retinere; neque per actorum latrocinalium
abolitionem canonicae poenae quas incurrerant ipsis
a Leone relaxatae fuerunt. Ad quae forte sedulo
animadvertens Domnus, verecundia et pudore actus,
privatam poenitentis vitam longe ab hominum et
<nobr><sub></sub></nobr> suorum civium frequentia traducere maluit, quam in
publicis coetibus et synodis prodire, debita suae fidei,
poenitentiae et satisfactionis argumenta daturus.</p>
<p>18. Puerilia esse plane judicantur quae ad Domni
mortem probandam Quesnellus ex constitutione
Theodosii imperatoris affert, in qua pseudosynodi
Acta confirmantur, et de Domno legitur: <em>Qui fuit
Antiochenus episcopus.</em> Addit in 14 actione Chalcedonensi
dictum fuisse ab Athanasio Perrhenorum
episcopo, in locum Sabiniani ordinato, qui causam
reddens cur Domni judicium declinaverit: <em>Inimicus
meus erat ipse qui judicabat Antiochenus</em> <small>[Note: <nobr><sub></sub></nobr> Tom. IV Concil., act. 14 Chalced., pag. 1679.]</small>. Ex quibus
inferre posse contendit jam Domnum vita functum.
Primum enim si staret, jam probaret Domnum,
vix latrocinali illa synodo absoluta, hominem exuisse,
cum Theodosii constitutio, statim Chrysaphio et Dioscoro
<nobr><sub></sub></nobr> agentibus, edita et promulgata fuerit. Igitur
hujus mors neminem latere potuisset, nec Evagrio cum
veritate scribere licebat quid de Domno esset factum
se prorsus ignorare. Neque Athanasius Perrhenorum
ibi loquitur de Domno tamquam mortuo, sed de eo qui
Antiochenum tum agebat concilium. Quare (ait Baluzius)
isti loquendi modi sunt quidem praeteriti temporis,
sed praeteriti imperfecti, ut aiunt grammatici, in
quibus exponendis pudet diutius immorari. Verum
enimvero, nec Domnum mortuum fuisse cum concilium
Chalcedonense agebatur, atque S. Leonem irrita
fecisse omnia latrocinalia Acta, excepta Domni depositione
et Maximi ordinatione, tandem cognovit
Quesnellus, qui in lustranda actione decima Chalcedonensi,
Stephani Ephesiorum episcopi interlocutionem
offendens, qua contendebat omnia praedatoriae
synodi contra canones facta abolita esse, iis exceptis
quae adversus Domnum gesta fuerant, <em>ob hoc</em>
(nimirum), <em>quia ordinatio Deo amantissimi episcopi
Maximi facta pro eo canonice in Antiochena metropoli
</em><nobr><sub></sub></nobr> <em>a sanctissimo archiepiscopo Leone, et hoc praesente
sancto, et universali concilio est suscepta.</em> Horum enim
verborum pondus adversarius intelligens, ne falsum
ab eo constructum aedificium prorsus corrueret, fulcimenta
huc illucque quaerens, non protinus collabi
debere sibi blanditus est, scribendo non magnipendendum
esse, quia unicum est, et ab eo profectum
quem actione sequenti exauctoratum legimus propter
scelera per quae sibi gradum ad Ephesinam fecerat
sedem; adeoque probabile esse eum ex odio Domni
condemnationem ratam esse voluisse. At hujusmodi
effugium, qua ratione sibi prodesse posse censet
Quesnellus? Dabo gravissimorum facinorum reos
non admitti ad testimonium. Sed crimina Stephano
exprobrata tunc hactenus cum non essent probata,
et quia istius causa nondum agitata, nec de objectis
criminibus fuerat convictus, quid possunt probare?
Nihil. Alias PP. Chalcedonenses admisissent inter
episcopos et judices primarum sedium hominem quem
<nobr><sub></sub></nobr> canones prorsus exauctoratum esse statuebant. Et
quidem veras judicis partes Stephanum Ephesiorum
in Chalcedonensi synodo obiisse, ex sequentibus innotescit.
Tertia actione Dioscorum cum aliis episcopis
damnavit. Quarta epistolam Leonis ad Flavianum
laudavit, atque suscepit. Sexta subscripsit definitioni
fidei coram imperatore. In septima confirmavit
conventionem Juvenalis et Maximi. Unde
tandem colligit Quesnellus Stephanum odio actum
esse ad confirmandam Domni depositionem, nisi ex
sola divinatione? Quare potius existimandum esset
Stephanum potius debuisse favere Domno, quem
Dioscorus dolo deposuerat. Hinc clarissimus Baluzius
ad Stephani Ephesini agendi rationem <strong>502</strong> recogitans,
arbitratus est eum nullo odio aut malevolentia
ductum ita esse interlocutum, sed quia noverat
Domnum depositum ad monasterium rediisse, ut
quieti et solitudini vacaret, et fortasse libellum refutatorium
pro more illorum temporum obtulisse, ut
canonica Maximi ordinatio locum haberet.</p>
<p><nobr><sub></sub></nobr> 19. Jam vero cum laudato fulcimento adhuc totum
Quesnelli ruit aedificium. Nam Stephani testimonium
nec unicum est, nec ullus ex Patribus eidem refragatus
est. Imprimis cum actione decima quaestio
haberetur an omnia latrocinalia Acta deberent relegi,
<em>ut nihil desit</em> (aiebat Theophilus diaconus) <em>juste judicare
debentibus,</em> statim omnes apostolicae sedis
vicarii, <em>per Paschasinum dixerunt: Synodus appellari
non potest in qua illa nefaria delicta relecta sunt.</em> Et
paucis interjectis ea Acta vana et irrita a S. Leone
declarata esse asseverat, <em>ex quo claret, quia et sanctissimus
episcopus Antiochenae civitatis extra haec est</em>
(Rusticus sequentem addidit notam: <em>De Maximo ordinato
apud Ephesum) quem post haec beatissimus
episcopus in propriam communionem suscepit;</em> quibus
postremis verbis hanc aliam idem Rusticus addidit
<nobr><sub></sub></nobr> annotationem: <em>Facta Leonis confirmantis subsecuta
confirmantur.</em> Profecto si ad haec attendisset Quesnellus,
qui in lustrandis et mss. et editis exemplaribus,
pro divi Leonis Operibus adornandis se laborasse
gloriatur, nescio an libere pronuntiasset unicum
esse Stephani testimonium, cui nemo ex illis PP.
suffragatus est. Sed adhuc attendat ad ea quae post
vicarios pontificios Anatolius pronuntiavit: post
synodi enim definitionem nihil horum valere quae in
synodo Ephesina gesta fuerant, <em>nisi illud circa sanctissimum
magnae Antiochenae civitatis episcopum,
quoniam et sanctissimus Leo Romanus archiepiscopus
in communionem eum recipiens praeesse eum Antiochensium
judicavit Ecclesiae</em> <small>[Note: <nobr><sub></sub></nobr> Actione 10 Concil. Chalced., tom. IV Concil.
general., pag. mihi 1583 et seqq.]</small>. Tandem nonne
tribus istis caeteros PP. astipulatos esse, nemine
prorsus refragante, ex illis Actis exploratum est?
Ea enim percurrant lectores, et clare intelligent non
alia de causa Maximi ordinationem; et Domni depositionem
ratas esse judicatas, nisi quia illas pontifex
Leo confirmaverat.</p>
<p><nobr><sub></sub></nobr> 20. Se graviter urgeri ab illis tribus testimoniis
Quesnellus, quae non ignoravit, praesensit <small>[Note: <nobr><sub></sub></nobr> Quesnellus, in laudata dissertatione, tom. II,
<nobr><sub></sub></nobr> pag. 219, sub num. 29 et seqq.]</small>. Et
propterea arbitratus suis dictis sufficienter Stephani
interlocutionem infirmasse, stylum vertit in alia duo
Paschasini et Anatolii, quae ipsi jam in medium adduximus.
Cujus gravem contentionem idem Stephanus
Baluzius apprime cognoscens, sub numero 52,
ait: Superest ut Paschasini nunc interlocutionem
retractemus, quam paulo ante descripsimus, tum ut
veritati gestorum patrocinemur, tum ut quae vere ab
eruditissimo et optimo viro Petro de Marca archiepiscopo
Parisiensi dicta sunt, ea vera esse ostendamus.
Egit ille de causa Maximi Antiocheni in libro III
de Concordia, ut etiam isto exemplo doceret Romanae
sedis auctoritatem in temperanda canonum exsecutione
et indulgenda dispensatione ad Orientis quoque
Ecclesias porrectam fuisse. Ordinatus fuerat Maximus
ab Anatolio episcopo Constantinopolitano in loco
Domni a Dioscoro damnati. Huic ordinationi duo
<nobr><sub></sub></nobr> maxima vitia inerant: unum, quod Domnus ab impia
synodo damnatus esset; alterum, quod ordinatio
illa contra canones ab Anatolio peracta erat.
<em>Quid nos,</em> inquit Leo, ad Marcianum augustum
scribens, <em>amore reparandae fidei et pacis studio
retractare cessavimus.</em> Poterat ergo Leo, ut ait Marca,
ordinationem Maximi retractare, nisi benigne se
in eum gessisset. Id vero hinc etiam confirmat,
quod ille a synodo Chalcedonensi eo solum nomine
receptus sit, quod Leo sanctissimus P. ejus ordinationem
et communionem probasset. Tum ut id ostendat
esse verum, describit verba Paschasini supra
relata, et annotat sequentia, <em>quem post haec beatissimus</em>
<strong>503</strong> <em>episcopus in propria communione suscepit,</em>
deesse in textu Graeco, sed haec tamen a veteri
interprete juxta fidem antiquorum codicum retenta
esse. Quesnellus, qui non vult ista dicta esse a Paschasino,
miris modis se torquet ut bonum loci illius
sensum constituat absque verbis illis, quaedam sua
<nobr><sub></sub></nobr> auctoritate addens, nonnulla detrahens, alia mutans.
Et ut confirmet opinionem suam, ait necesse non
esse ut legatorum sedis apostolicae verba firmentur
interlocutione Anatolii, quam propterea Marca statim
retulerat, cum sibi ipsi sufficiant ut intelligantur: <em>Et
sive sententia illorum,</em> inquit, <em>ab Anatolii suffragio
discrepet, sive illi concinat, non probat tamen id a legatis
dictum, quod dictum non esse omnia originalium
Actorum exempla significant.</em> Duo igitur contendit vir
clarissimus, sensum esse integrum absque illis
Paschasini verbis, et ea deesse in omnibus exemplaribus
Actorum originalium. Quoad primum, publicam
appello fidem, si non manifestum est sensum esse
imperfectum absque verbis illis. Cum enim dixisset
Paschasinus synodum Ephesinam a Leone P. missam
<nobr><sub></sub></nobr> fuisse in irritum, addidit: His generalibus verbis
non comprehendi Maximi ordinationem clarere, quia
Leo eum in sua communione susceperat. Nisi enim
Paschasinus hanc rationem reddidisset, sensus non
fuisset integer, et aliquid postea episcopi exspectassent
quod ab eo diceretur. Adde quod sequentia nullam
connexionem habent cum causa, nisi addantur illae
voces, <em>necessarium enim est,</em> quae in textu quoque Graeco
deesse constat. At enim ea desiderantur in omnibus
exemplaribus Graecis, quae originalia vocat idem vir
clarissimus? Primo quaerendum est an revera possit
dici Graeca exemplaria esse originalia, ubi legati
Romani pontificis Latine loquebantur. Sane Rusticus
in loco hoc non legitur annotasse hanc legatorum
papae interlocutionem Latine jacere in antiquis codicibus.
Sed cum ipse alibi moneat illos Latine locutos
esse, et interlocutiones eorum Latine scriptas fuisse
in antiquis exemplaribus Graecis, cum istic compositor
gestorum non dicat eos per interpretem esse
locutos, par est aestimare Paschasinum locutum fuisse
<nobr><sub></sub></nobr> Latine; adeoque siquid hic erroris commissum est,
non videtur esse tribuendum interpreti Latino, sed
Graeco, seu potius librario, qui per errorem omisit
ea quae istic desunt in textu Graeco. Nam et veteres
codices Graecos synodi Chalcedonensis non esse sanos,
jam supra demonstravimus, ubi etiam monuimus
cardinalem clarissimum Baronium credidisse corrigendos
illos propterea esse opere Latinorum. Baluzius
ita ratiocinatus est.</p>
<p>21. Actionis quoque de qua agimus quosdam falsitatis
characteres affert Quesnellus, contendendo illius
aetatis morem non fuisse ut Romanus pontifex hac
unica voce <em>papa,</em> sine aliquo addito designaretur;
nec ullum in Chalcedonensibus Actis locum occurrere,
ubi ad illam vocem <em>papa</em> non addatur, vel <em>urbis
Romae,</em> vel apostolicae sedis, vel aliud simile. Hocce
argumentum duplici responsione laudatus Baluzius
eripuit. Prima (ait) necessarium non esse ut aevo
Domni vox <em>papa</em> sola poneretur cum de Romano
<nobr><sub></sub></nobr> episcopo agebatur; sufficit ut talis mos interpretis
aetate obtinuisset, apud quem vox <b></b> respondet
voci <em>papa</em> in interlocutione quadam Bonifacii
presbyteri Romani, quae exstat post subscriptiones
episcoporum in actione sexta decima; secunda, Domni
aevo vocem <em>papa</em> solitariam reperiri tamquam de
Romano pontifice dictam, et quidem in ipsis Chalcedonensibus
gestis, in epistola Hilari ad Pulcheriam
augustam, et in breviculo historiae Eutychianistarum.
Incipiam autem, ait Baluzius, a gestis concilii. In
actione 1, inter Acta synodi Ephesinae II, Julius episcopus
vicarius papae Leonis ait: <em>Prius papae legatur
epistola,</em> quod non solum in Latino textu legitur,
sed etiam in Graeco, qui ita habet: <b>        .</b> Rursum in act. 2 reverendissimi
episcopi clamarunt: <em>Papa Leo ita interpretatus
est;</em> quod cum Graeco congruit, ubi habetur sic:
<b>   </b> <strong>504</strong> <b>.</b> Immo Evagrius,
ista recensens, non posuit vocem <b></b> in hoc loco,
<nobr><sub></sub></nobr> sed ait simpliciter: <b>   .</b> Et
id quidem in omnibus Evagrii editionibus Graecis. Ad
Latinos quod attinet, epist. Hilari diaconi ad Pulcheriam
augustam scripta post latrocinium Ephesinum,
quae ab eodem viro clarissimo relata est inter
epistolas S. Leonis, satis magnam fidem facit consuesse
tum Rom. pontifices appellari simpliciter
papas. Sic enim ait: <em>Manifesta necessitas erat quae
litteras B. papae ad vestram clementiam directas offerre
compelleret</em> <small>[Note: <nobr><sub></sub></nobr> Tom. I Operum S. Leonis, apud Quesnellum]</small>. Non utar auctoritate epist. Gallae
Placidiae ad eamdem Pulcheriam augustam, in qua
scriptum est: <em>Multitudine sacerdotum Romanus Leo
papa circumdatus,</em> quia reponi posset vocem <em>papa</em> hic
esse cum adjuncto. Breviculus Historiae Eutychianistarum:
<em>Superveniente Uranio subadjuvo, et contra
</em><nobr><sub></sub></nobr> <em>Joannem jam episcopum sacra principis deferente, ab
episcopatus illius confirmatione papa suspensus est.</em>
Sufficiunt autem, ut arbitror, illa quae jam dicta
sunt, ad infringendam vim illius argumenti quod
adversum hunc locum Paschasius Quesnellus adduxit.</p>
<p>22. Quoniam vero multarum rerum congeriem in
suam coegerat dissertationem noster adversarius, ut,
pessumdata actione de Domno Antiocheno, Romanorum
pariter pontificum auctoritas in episcoporum
ordinationibus confirmandis et conciliorum decretis
rescindendis prorsus aboleretur, pedetentim nobis
opus fuit singula retractare, quae in eadem dissertatione
collegit. Verumtamen cum noster labor plurimum
imminutus fuerit, clarissimi Stephani Baluzii
studio et diligentia maluimus in nostrum praesidium
ea transferre quae ipse diligentissime annotavit, quibus
nonnulla etiam ex nostra industria accessere
quae dictis in praecedentibus nostris Exercitationibus
apprime responderent, quam ex integro novam Exercitationem
contexere. Quoniam vero postremo loco
<nobr><sub></sub></nobr> idem Paschasius Quesnellus multos errores adduxit,
et quidem grammaticales, qui irrepserunt in actionem
de qua agimus, et annotaverit non esse ibidem descripta
nomina eorum episcoporum qui huic actioni
interfuerunt, adeoque suppositionis suspiciones magis
augeri, quia ibidem Maximus preces exhibuit laicis
judicibus in ecclesiastica causa, posthabitis episcopis
principibus synodi, idcirco, ne indiligentes videamur,
Quesnellianis etiam hisce scrupulis cum eodem Baluzio
occurrere deliberavimus <small>[Note: <nobr><sub></sub></nobr> Baluzius, in nova Conc. collectione.]</small>. Quod vero ad
errores grammaticales pertinet, si Quesnelliana suspicio
staret, omnia Chalcedonensia Acta, omniaque
aliorum conciliorum generalium gesta supposititia
dicenda forent, et ea potissimum quae ex Graeco
sermone in Latinum translata fuerunt. An forte ignorat
Quesnellus plurimum laborasse recentiores interpretes
ut modo antiquam versionem haberemus
quemadmodum saltem ea emendavit Rusticus? Quid
vero de episcoporum nominibus? Non enim necesse
<nobr><sub></sub></nobr> erat ut post Domni actionem recitarentur. Illa nomina
sufficienter fuerunt descripta in aliis actionibus,
et regesta fuere in calce gestorum. Causa denique de
qua agebatur non erat ecclesiastica dumtaxat, sed
etiam civilis, ait Baluzius, cui nos non subscribimus
in hac parte, cum ageretur de pensione danda Domno
ex ecclesiasticis fructibus, voluntarie quidem ab
ipso Maximo proposita in testimonium commiserationis
erga Domnum exercendae, qui quemadmodum
ex canonum jure privatus erat titulo Ecclesiae et beneficii,
ita percipere non poterat fructus ex Ecclesia
qua fuerat privatus. Quare ne ecclesiastica jura violarentur,
synodi decretum erat interponendum, quod
tandem tamquam testes laici judices probaverunt. Id
enim significare Marciani imperatoris agendi rationem
perspicuum est, qui, a synodo abscedens post fidei definitionem,
jussit ut episcopi triduum aut quatriduum
morarentur, et unusquisque id quod vellet proponeret
coram magnis judicibus. Neque obstat quod judices et
amplissimus senatus primo loco nominati fuerint. Nam
<nobr><sub></sub></nobr> <strong>505</strong> isti non assidebant tamquam ecclesiasticarum
rerum arbitri, sed dumtaxat erant testes et praesidia
exhibebant, ut sine jurgiis et contentionibus omnes
causae ad exitum perducerentur, ut ipsi probavimus
in Exercitatione habita de quarta Chalcedonensi
actione in causa Photii Tyrii, ibidem judicata, non
juxta pragmaticas saeculi sanctiones, sed secundum
leges canonicas.</p>
<p>23. Exhibitum tandem ibidem fuisse Domnum tamquam
mendicum, et alimoniae obtinendae sollicitum,
indecens et ridiculum valde esse postremo contendit
Quesnellus. Domnum quippe ait tantae sedis episcopum
qualis erat Antiochena, quique, cum avunculi
sui loco successit, opibus, amicis et auctoritate debuit
pollere, non ad illum calamitatis profundum pervenire
potuisse, ut alimenta ei omnino deessent, nisi
<nobr><sub></sub></nobr> successoris arbitrio provisum et esset. Sed unde colligit
Quesnellus haec omnia, quae modo confingit?
Domnus ad synodum non venit, sumptus illos sibi
dari non petiit, nullus alius pro eo id petiit, Maximus
sponte sua id fecit. Immo si conferamus ea quae in
antecedentibus descripsimus cum Evagrii verbis,
paulo ante laudatis, suspicari licet numquam ejusmodi
taxatam pensionem Domnum percepisse, qui,
sua sorte contentus, reliquum vitae in monasterio
absconditus transegit, nihil amplius commune cum
Antiochensibus habens. Caetera vero quae addidit
Quesnellus ut supposititiam probaret actionem, quod
videlicet a reliquarum Graecarum synodi Chalcedonensis
corpore distracta sit, quod incertam sedem
hactenus nacta, quod inducta longe post Acta collecta,
prorsus nutant et corruunt. Quid? Si valerent
adductae rationes, jam consequens esset actionem de
Photio et Eustathio, quae Rustici, Liberati et Evagrii
aevo distracta erat a corpore reliquarum Graecarum
actionum, synodi Chalcedonensis, falsam esse et supposititiam.
<nobr><sub></sub></nobr> An non haec inducta fuit longe post Acta
illa collecta? Tamen cum eam reperiisset Balsamon
in antiquo exemplari quo utebatur, et postmodum in
aliis atque aliis codicibus conspecta fuerit, idcirco
hactenus nemo eruditorum illam supposititiam esse
judicavit, quoniam apprimo respondet iis quae contigerunt
in latrocinio Ephesino et in duabus Constantinopolitanis
synodis, in quibus actum est de
Anatolii electione, ipsiusque in episcopum Constantinopolitanum
ordinatione. Annon similes characteres
et notas habere Domni actionem perspicue ex
Chalcedonensibus gestis probavimus? Photii Tyrii
pariter actio incertis sedibus jactata fuit. Nam in
Balsamonis codice legebatur in fine gestorum. Modo
vero in vulgatis editionibus ponitur in calce actionis
quartae. Facundi Hermianensis verba a Quesnello
objecta nullatenus collapsae suae causae praesidium
afferunt. Ea enim non pertinent ad quaestionem institutam,
cum nihil aliud ex Facundi Hermianensis silentio
<nobr><sub></sub></nobr> elicere possimus quam Domnum Antiochenum
non fuisse damnatum in concilio Chalcedonensi, quod
nos ipsi ultro jam dedimus.</p>
<p>24. Utinam ergo Quesnellus tantopere suis studiis
indulgere non voluisset, modo commenta excogitando,
modo fallacias contexendo; modo vero ad pravas
violentasque interpretationes veterum PP. testimonia
trahere satagendo, ut chimericum sibi propositum
systema de Romanorum pontificum auctoritate propugnaret;
adhibitis quam saepissime iis virulentis conjecturarum
fulcimeniis, quae ecclesiasticam antiquam
historiam evertunt, sacram regiminis oeconomiam
abolent, novamque disciplinam canonibus contrariam
inducunt. Quis vero affirmabit animum habuisse,
laboremque suum insumpsisse in adornandis S. Leonis
Magni scriptis? Profecto quicumque non caecutiat
nobiscum fateri debebit Leonina Opera ab eo
fuisse deturpata, detruncata et in pravam significationem
deducta, catholicae Ecclesiae hostibus ea arma
suppeditando, quae ipse tamquam clericalis ordinis
<nobr><sub></sub></nobr> presbyter ab eorum manibus eripere debuisset. Interim
tandem mihi dolendum est quod hactenus quidam
inventi sint qui, Quesnelli principiis insistentes,
commentitiam esse hanc actionem propugnare publice
ausi fuerint.</p>
<br> <h4><center>
<strong>506</strong> CAPUT VII.
<em>De reliquis Chalcedonensis synodi actionibus et de
postrema praecipue, in qua contra ecclesiasticos canones
de Constantinopolitanae sedis novo honore et
praerogativis contra jura episcopi Alexandrini atque
etiam Antiocheni, canon 28 conscriptus est.</em> </center></h4>
<p>1. Photii Tyrii, Theodoreti Cyrensis et Domni
Antiocheni causis ad trutinam revocatis atque expeditis,
prout nos edocent Chalcedonensis concilii
Acta et S. Leonis epistolae, vix grave aliquod nobis
<nobr><sub></sub></nobr> pertractandum superesset, si demum in ultima illius
actione Anatolii ambitus in perniciem jurium aliarum
Ecclesiarum principatum sibi nancisci non quaesivisset
super caeteras principaliores Orientis Ecclesias,
suam sedem quasi apostolicae Romanae sedi aequiparare
concupiscendo. Ambitum vero hunc Anatolius
ad synodi exitum usque multis simulationibus cohibuit.
Sed facta tandem libera facultate ut in synodo
particulares quaestiones moverentur ad quosdam praecavendos
sive in posterum tollendos abusus, qui in
ecclesiastica administratione contigerant, postremo
sibi reservavit sua jura augere, aliorum honorem
dejicere, et colore imperialis urbis, <em>novae Romae</em> appellatae,
immediate post apostolicam Romanam sedem
primatum obtinere. Igitur fidei definitione jam
facta, synodi PP., praeter causas trium illorum episcoporum,
aliam quoque Ibae Edesseni recognoverunt.
Is namque, Dioscoro agente, in latrocinio Ephesino
absens et inauditus sacerdotio fuerat privatus.
Propterea in suae causae praesidium imperatori libellum
<nobr><sub></sub></nobr> obtulerat, qui rem ad synodum detulit. Patres
vero, examinatis Actis synodalibus Tyri atque Beryti,
habitoque testimonio a clericis Edessenis, cum
probatae fidei et integrae vitae a pontificiis legatis
esset compertus, sacerdotio et suae sedi restitutus
est. Aliquid tamen de Nonno, qui Ibae sedem acceperat,
cum a synodo adhuc esset deliberandum, ad
Maximum Antiochenum judicium fuit remissum. Huic
autem placuit ut honore episcopatus non careret,
donec aliter cum episcopis suae dioecesis deliberaret.
Addit praeterea Quesnellus decretum editum fuisse
de abolenda pseudosynodi Ephesinae memoria, et e
synodorum numero expungendam, rogandum imperatorem
ut decreto vetaret ne synodus diceretur, ne
ejus acta reciperentur. Ordinationem (addit) Maximi
jam S. synodus ratam habuerat, quia legitime ab
episcopis provinciae consecratus et in communionem
sanctissimi patriarchae Leonis admissus; quam ob
rem superflua exceptio, quam pauci commemorarunt,
<nobr><sub></sub></nobr> cum etiam Ephesinis Actis accensendam non
esse pronuntiarent legati sedis apostolicae. Actio de
Domno commentitia est, ut alibi probamus. Hactenus
Quesnellus, cum quo nunc novam instituere congressionem
non intendimus. Sed duo pro pleniori rei
veritate superaddere debuisset: alterum, jam pridem
a S. Leone proscripta et abolita fuisse latrocinalia
Acta, <em>eo quod contra canones facta sit synodus Ephesina,
et Acta ejus judicentur illegitima nec rite facta.</em>
Ita legimus in antiqua synopsi epistolae 39 ad Theodosium
augustum, quam habent mss. Vaticana exemplaria
atque Florentinus cod., et eam servaverunt
veteres editores, Surius, Bibliothecae PP. et conciliorum
collectores. Quamvis eam in adornandis S. Leonis
Operibus Quesnellus expunxerit, aliamque omnino
diversam sine auctoritate mss. in suam editionem
induxerit, quemadmodum in notis observabimus. Ex
hoc autem alterum sequitur, videlicet Paschasinum
Leonis legatum, <strong>507</strong> pontificii decreti jampridem
<nobr><sub></sub></nobr> lati optime conscium, solemni declaratione in synodo
facta, voluisse ut laudata Acta tamquam irrita et
nulla proscriberentur; atque ut Eutychianae factioni
omne effugium praeriperet, imperiali lege hanc sanctionem
roborari quaesivisse, ut, videlicet, abolita
praecedenti Theodosii publica lege, qua praeceperat
atque constituerat nemini licere abjicere seu infringere
ea synodalia Ephesina Acta, quorum Dioscorus
fuerat auctor. Clare id indicant laudati Paschasini
verba. <em>Si ergo</em> (ait) <em>a beatissimo et apostolico Romanae
urbis episcopo omnia ibi gesta vana sunt habita, claret
quia et sanctissimus episcopus Antiochenae civitatis extra
haec est, quem et post haec beatissimus episcopus in
propria communione suscepit. Necessarium est enim ut
rursus eumdem tranquillissimum et Christianissimum
</em><nobr><sub></sub></nobr> <em>principem adeamus, quatenus illud concilium sacra et
pia lege neque nominari praecipiat</em> <small>[Note: <nobr><sub></sub></nobr> Acta Chalcedonen. concilii, tom. IV, p. 1587.]</small>. Ex quibus potius
liquet jam pridem anno 449 sanctissimi summi
pontificis Leonis Magni decreto irrita et abolita fuisse
illius synodi Acta. Nec novi quidquam ab ipsis Chalcedonensibus
Patribus fuisse definitum.</p>
<p>2. Bassiani, praeterea, et Stephani controversia
duas subsequentes actiones, 11 et 12, occupavit. Ille
ex Ephesina sede depositus, alter subrogatus. Bassianum
enim ab episcopatu Ephesino quem invasione
obtinuerat, sancti pontificis Leonis Magni jussione,
remotum fuisse, testabatur Stephanus, qui in ejus
sedem fuerat subrogatus <small>[Note: <nobr><sub></sub></nobr> Actione 11 Chalced., tom. IV Conc., pag. mihi
1614.]</small>. Et quoniam ipse Stephanus
per conjurationem <em>episcopatum sibimet acquisivit,</em>
juste judicatum fuit ut alius eligeretur, <em>qui et
fidem integre sciat, et vita noscatur ornatus ut esse possit
episcopus.</em> Sequentibus duabus actionibus, 13 et 14,
Eunomii Nicomediensis episcopi et Anastasii Nicaeni
lis cognita fuit. Et, prolatis in medium pro utraque
parte accusationibus, quatenus metropolitae jus sibi
<nobr><sub></sub></nobr> usurpaverat Anastasius, se subtrahendo a Nicomediensis
episcopi subordinatione, atque lecto canone 4
concilii Nicaeni, quo statutum fuerat episcopum ab
omnibus provincialibus episcopis ordinari, et Valentiniani
lege pro Nicomediensibus facta, tandem judicatum
est Nicaeam, subditam Nicomediae, honorem,
non jus metropoliticum ei traditum edicto Valentiniani;
et ex Nicaeno concilio unam tantum esse metropolim
in unaquaque provincia.</p>
<p>3. In sessione 14 de Perrhenorum episcopatu contentio
fuit mota. Athanasius, qui, a suis accusatus,
et pluries vocatus in judicium a Panolbio, et insuper
ab ejus successore, et demum a Domno patriarcha
Antiocheno concilium agente, adesse recusavit, idcirco
depositus fuit, et Sabinianus in istius locum ordinatus
per Dioscorum sede pulsus est. Causa ergo in
synodo discussa remissa fuit ad Maximum Antiochenum,
<em>et concilium quod cum eo est; ita tamen ut intra
octo menses a praesenti die numerandos examinatio fieret.</em>
<nobr><sub></sub></nobr> Si reus Athanasius, sede mulctaretur; sin innocens,
restitueretur. Sabinianus vero honorem episcopi,
non jus, retineret, <em>et pascatur</em> (aiunt) <em>sicut reverendissimus
episcopus Antiochenorum Maximus secundum
faculatem Perrhenorum sanctissimae Ecclesiae disposuerit.</em></p>
<p>4. Summa pace et semoto omnium contentionum
strepitu causae omnes in synodo propositae, recognitae
et expeditae fuerunt. Sed cum Constantinopolitani
clerici, Anatolii episcopi suggestione, ambitu ducerentur
augendi honorem suae Ecclesiae, Patres rogarunt
ut aliquid constituere dignarentur. Judices sibi
cavere consuluerunt a dicenda sententia, et affirmarunt
causam ad synodum pertinere, atque nulla interposita
mora abscesserunt, eosdemque apostolicae sedis
legati secuti sunt. Nihilominus tamen PP. superstites,
qui tum aderant, varios canones ediderunt;
30, ut habent Graeci codices, quos Gentianus Herveto
interpretatus est, ut <strong>508</strong> in Labbei collectione apparet;
<nobr><sub></sub></nobr> Latini autem 28, ex quibus postremus est de
Constantinopolitana <small>[Note: <nobr><sub></sub></nobr> Actio 14 exstat tom. IV Concil., p. m. 1679.]</small> sede in quo renovatum et
confirmatum fuit quod sub Theodosio seniore, Nectarii
tempore, in oecumenico concilio de ejus patriarchatu
fuerat statutum. Quod cum legati pontificii
cognovissent, sequenti die, hoc est kalendis Novembris,
irritos reddere volentes injustos Anatolii conatus,
<em>petierunt,</em> ut ait Liberatus diaconus <small>[Note: <nobr><sub></sub></nobr> Liberatus diaconus, in Breviario, cap. 13.]</small>, <em>ut rursus convenirent
cum judicibus ad concilium. Quibus requirentibus
a concilio quid pridie fuerit ordinatum,</em> lectis
gestis, cognoverunt. Jussum itaque est decretum
pridie illius diei sancitum legi; post cujus lectionem,
illi adjacens subscriptio episcoporum recitata est,
primoque loco positus Anatolius. Jure apostolicae
sedis legati reclamarunt, et prae caeteris Lucentius ita
<nobr><sub></sub></nobr> judices compellavit: <em>Primo gloria vestra perpendat
qua circumventione cum sanctis episcopis gestum sit, ut
non conscriptis canonibus, quorum mentionem fecerunt,
subscribere sint coacti.</em> Et deinde ut prorsus irritos
Anatolii et Constantinopolitanorum clericorum conatus
redderet, qui, posthabitis Nicaenis sanctionibus,
praevalere contendebant canonem Constantinopolitanum
centum et quinquaginta Patrum ante octoginta
prope annos constitutum, haec subjicit: <em>Si ergo his
temporibus hoc beneficio usi sunt, quid nunc requirunt?
Si numquam usi sunt, quare requirunt?</em> Post quae requisiti
legati exhibere mandatum quod a S. Leone
acceperant, Bonifacius illud recitavit: <em>Sanctorum</em>
(habet) <em>quoque Patrum constitutionem prolatam nullam
patiamini temeritate violari, vel imminui, servantes
omnibus modis personae nostrae in vobis, quos vice
nostra transmisimus, dignitatem. Ac si qui, forte civitatum
suarum splendore confisi, aliquid sibi tentaverint
usurpare, hoc qua dignum est constantia retundatis.</em>
Anatolii, atque etiam Constantinopolitanorum clericorum
<nobr><sub></sub></nobr> maximum ambitum a longe etiam subodoratum
fuisse S. Leonem Magnum, quis non intelliget?</p>
<p>5. Ad canones interim ab utraque parte provocatum
est; et Paschasinus recitavit quintum Nicaenum
pro dioeceseon distinctione, cujus est illud exordium:
<em>Quod Ecclesia Romana semper habuit primatum.</em> Sed,
oblato alio Nicaenorum canonum codice, Aetius diaconus
Constantinopolitanae sedis illum obtruncavit,
et deleto illo exordio, sextus canon aliis verbis et
ordine conscriptus injectus est, et statim subjectus
fuit canon concilii Constantinopolitani sub Nectario.
Verum cum tandem propter subornationes judicumque
circumventiones item fuerit in Anatolii sententiam,
Lucentius sequentem protestationem interposuit.
<em>Sedes apostolica, quae nobis praecipit praesentibus, humiliari
non debet. Et ideo quaecumque in praejudicium
canonum vel regularum hesterna die gesta sunt, nobis
absentibus, sublimitatem vestram petimus ut circumduci
jubeatis; sin alias contradictio nostra his gestis inhaereat,
</em><nobr><sub></sub></nobr> <em>ut noverimus quid apostolico viro universalis
Ecclesiae papae referre debeamus, ut ipse aut de suae
sedis injuria, aut de canonum eversione possit ferre
sententiam.</em> Latius et abundantiori stylo hanc historiam
descripsit Baronius, quem lectores consulere
poterunt ad refellenda quae Paschasius Quesnellus de
Romanae Ecclesiae privilegiis commentus est, contendendo
haec derivata esse a PP. propter imperium
Romanum: centum quinquaginta Patres sub Nectario
Constantinopoli congregati paria privilegia
Constantinopolitanae tribuerunt; quia nova Roma
imperio et senatu sicut vetus ornata sit <small>[Note: <nobr><sub></sub></nobr> Quesnellus, tom. II, pag. 161, colum. 1, ad
actionem 15 Chalcedonensis synodi.]</small>. Verumtamen,
ne hoc Quesnellianum assertum, quod ad fundamentum
catholicae hierarchiae et societatis sensim
labefactandum et evertendum ordinatum est, sine
debita censura praetereamus, necessarium ducimus
illud conferre cum praecedenti protestatione a Lucentio
episcopo facta. Duo enim habet Lucentius
in ea: alterum eo canone vigesimo octavo sedem
<strong>509</strong> apostolicam humiliari, eidemque injuriam inferri;
<nobr><sub></sub></nobr> alterum vero canones everti; de quibus <em>ab
apostolico viro universalis Ecclesiae papa</em> ferenda erat
sententia. Aliquibus tamen, qui sedulo istius canonis
vim et scopum non scrutentur, videri posset eo nec
Romanam Ecclesiam humiliari, nec injuriam pati
potuisse, sed utrumque potius redundasse in perniciem
Alexandrini et Antiocheni episcoporum, quorum
alter secundum locum, alter vero tertium inter
patriarchas pacifica et inveterata possessione obtinuerat.
Cum igitur salva et integra, absque ullo
prorsus injuriae vestigio, antiqua privilegia Romanis
pontificibus adjudicarentur, non apparet cur tam
vehementer apost. sedis legati debuissent commoveri,
atque tantopere reluctari decreto quod solos Orientales
patriarchas inter se consentientes respiciebat.
<nobr><sub></sub></nobr> Ita profecto ratiocinari possent quos apostolicae sedis
jura prorsus laterent, et qui laudati decreti vim,
ordinem atque rationem non assequerentur. Et primo
illius decreti vis in eo posita erat, ut ex urbium
splendore et magnificentia, principum et magistratuum
gloria, episcopalium sedium honor, dignitas et
privilegia derivarent, nullo habito prorsus respectu
vel ad divinam institutionem, vel ad apostolos, qui
ipsas Ecclesias fundarunt; hoc enim legati pontificii
sine apostolicae sedis injuria dare non poterant. Nec
enim istius super omnes episcopos primatus, et in
universam Ecclesiam regimen, ex quadam ecclesiastica
dispositione et canonum sanctione derivabat,
sed ab ipso Domino, qui Petrum suum vicarium et
caput totius ecclesiastici coetus constituit, cujus potestatis
praerogativae legitimo successionis jure in
Romana Ecclesia manent perpetuoque mansurae sunt.
Hocce divinum apostolicumque jus plane et multo
studio, quasi quod parvipendendum esset, reticuerunt
in eo canone. Quamvis in priori, tertia et sexta
<nobr><sub></sub></nobr> actione, et alibi passim, Romano episcopo Leoni illud
asseruerint, et etiam in synodica epistola, ut paulo
post annotabimus. Igitur Lucentius apprime intelligens
suis legitimis juribus Rom. pontificem esse
fraudatum, et illum ecclesiasticae hierarchiae ordinem
a Christo Domino derivatum aboleri, nulla alia dispositione
servata, nisi ea quae ex civili Rom. imperii
administratione oriebatur, ad quam Ecclesiae canones
respexisse contendebant; ideo merito protestatus est,
dicendo apost. sedem humiliari non debere, nec
gravem hanc injuriam pati posse.</p>
<p>6. Quod si deinde illius canonis ordinem et rationem
spectemus, haec vim et injuriam Romano pontifici
caeterisque patriarchis intulisse quis non videt?
Neque enim concilii Patribus quidquam definire licitum
erat quod aliqua ratione a Nicaenis canonibus
discordaret: <em>Nam quod ab illorum regulis constitutioneque
discordat, apostolicae sedis numquam obtinebit
consensum</em> <small>[Note: <nobr><sub></sub></nobr> S. Leo M., in epist. ad Maximum Antioch.,
cap. 5.]</small>. Igitur et in hac parte pontificiae auctoritati
<nobr><sub></sub></nobr> grave vulnus inferebatur, quoniam Nicaeni
canones evertebantur, quorum observantiam toto
animi conatu Romani pontifices necessario curare
debebant. Qui quemadmodum propriae sedis jura
infringi numquam sinebant, ita nec aliena ab ambitiosis
surripi permittere debebant. Quod si in canonum
regulis ad indulgentiam lapsis concedendam
poenarumque relaxationem synodorum Patres inconsulto
Romano episcopo, ut vidimus, dispensare non
poterant, quanto magis id cautum esse debebat cum
ageretur de abolendo sexto Nicaeno canone et evertendis
juribus Alexandrini et Antiocheni patriarchatus?</p>
<p>7. Et quod ad Alexandrinum patriarchatum spectat,
Constantinopolitanorum clericorum et ipsius
Anatolii nimis fraudulentam agendi rationem attendamus.
Deposito jam episcopo Dioscoro, qui acerrime
pro suae sedis privilegiis tuendis etiam contra
juris regulas semper decertavit, ut in sexto, septimo
et octavo prioris libri capitibus vidimus, nemo in
<nobr><sub></sub></nobr> ultima <strong>510</strong> actione aderat qui posset Constantinopolitanorum
ambitum retundere, horumque conatibus
se opponere. Ecclesia enim illa legitimo pastore
erat adhuc privata. Et quamvis in sexta actione jussum
fuisset Aegyptiis episcopis ne Chalcedone recederent,
sed novi episcopi electionem exspectarent,
haec tandem tamdiu prolata est, quamdiu concilium
absolveretur, nec quisquam adesset qui se gravatum
profiteretur de jurium usurpatione. Quam graviter
deinde Alexandrinae sedis jura vulnerata fuerint in
iis quae ad episcoporum Asianae, Ponticae, Thraciae
provinciarum ordinationes pertinebant, nemo est qui
ignoret. Nam Anatolius, adductus colore schismatis
in posterum praecavendi, harum ordinationum habendarum
honorem sibi suaeque sedi vindicare studuit,
<nobr><sub></sub></nobr> quamvis Thraces reluctati fuerint, et non pauci
aliarum provinciarum, qui circumveniri non potuerunt,
protestati fuerint antiquitus traditas regulas
horumque ordinem haud esse immutandum. Copiosius
et eruditione qua pollebat totam hanc controversiam
descripsit, illustravitque doctissimus Christianus
Lupus in appendice ad Chalcedonense concilium,
pag. mihi 1011, ad quam lectores remittimus.
Addimus dumtaxat verba laudati canonis 28 ab
omnibus posse lustrari apud Conciliorum collectores,
et nos interim magis ordinata methodo gradum faciemus
ad ea quae a S. Leone gesta sunt pro isto canone
abolendo.</p>
<br> <h4><center>CAPUT VIII.
<em>De iis quae post Chalcedonensem synodum in Anatolii
favorem gesta sunt. PP. synodi generalis, Marciani
et Pulcheriae augustorum epistolae ad S. Leonem
pro confirmando ratoque habendo 28 laudato canone.
S. pontificis agendi ratio in eodem canone irritando
atque cassando. Paschasii Quesnelli interpretationes
recensentur. Launoii tandem in doctissimum cardinalem
Bellarminum censuram tamquam falsam et
injustam rejicimus.</em> </center></h4><nobr><sub></sub></nobr> 
<p>1. Gravissimo illato vulnere Chalcedonensibus
Actis ab unius Anatolii ambitu, huic pro viribus ipsi
Orientales mederi curarunt, cum in epistola synodica
post synodum ad S. Leonem scripta, tum conquisito
et nacto sibi Marciani imperatoris et Pulcheriae augustae
praesidio, quo strenue egerunt ut idem S. pontifex
vigesimum octavum canonem de Constantinopolitanae
Ecclesiae privilegiis minime aboleret, sed
cum aliis sanctionibus firmaret, ratumque haberet.
Anatolius praeterea secum reputans operam atque
honorem quibus impense S. Leonem et legatos pontificios
usque ad illam diem fuerat prosecutus, sibi
blandiebatur pontificis animum posse suis epistolis
leniri, si, in mentem revocatis quae hactenus in catholicae
fidei testimonium et apostolicae sedis honorem
<nobr><sub></sub></nobr> et famulatum praestiterat, dignam aliquam mercedem
pro tot laboribus exantlatis rependere voluisset.
Credidit quoque Julianum episcopum Coensem,
qui apud Orientales vicarii apostolici munere fungebatur,
posse suis votis prodesse. Atque propterea
hujus officia interponere non distulit, ut nimirum,
sequestris partibus assumptis, et ipse apud eumdem
sanctum pontificem ageret ut Constantinopolitani
episcopatus jura et privilegia augerentur. Ad quorum
omnium agendi rationem cum sedulo ego attendissem,
certo mihi persuasi totius Orientis maxime
episcopos in synodis generalibus congregatos, et imperatores
ipsos, firmiter credidisse nulla conciliorum
decreta in Ecclesia robur obtinere, et canonis rationem
habere <strong>511</strong> posse, quae a Romano pontifice non
essent probata, immo omnibus viribus cadere, quoties
expresse definita reprobentur, ut perspicue
explicavimus in praecedenti libro, et potissimum in
capitibus 4, 5, 6, et novissime indicavimus ex mox
<nobr><sub></sub></nobr> dictis ad actionem 11 istius Chalcedonensis concilii.</p>
<p>2. Atque ut vere et solide disseramus, primo annotare
liceat quid de vigesimo illo octavo canone in
sua synodica scripserint ad S. pontificem. Praeterea
attendamus hac occasione ibidem vocasse Leonem
<em>vocis beati Petri</em> legitimum interpretem, illique supremi
capitis principatum sincera confessione adjudicasse,
contra quem suam insaniam Alexandrinus
antistes Dioscorus expleverat, excommunicationem
meditando. Gloriosa tandem assecuta victoria post tot
tantasque clades, quibus trium annorum spatio Ecclesia
Orientis potissimum afflicta remanserat, laetantui,
quia S. P. <em>Ecclesiae corpus unire</em> feliciter festinaverat.
Subdunt deinde: <em>Haec sunt, quae tecum,
</em><nobr><sub></sub></nobr> <em>qui spiritu praesens eras; et complacere tamquam fratribus
deliberasti, et qui pene per tuorum vicariorum
sapientiam videbaris a nobis, effecimus.</em> Quantum igitur
laudant fidei triumphum summa felicitate S. Leonis
praesidio, sapientia atque influxu assecutum, tantum
studium impendere conantur, ut ipsi persuadeant
pacis et quietis desiderio adductos fuisse ad
definitionem quorumdam statutorum quae Ecclesiarum
incolumitati prospicerent: <em>scientes</em> (aiunt) <em>quia
et sanctitas vestra addicens et probatura, et confirmatura
est eadem.</em> Quorum statutorum confirmationem
ut facilius assequerentur, ad eam consuetudinem
provocant, <em>quae ex longo jam tempore obtinuit, quam
habuit Constantinopolitanorum sancta Dei Ecclesia ad
ordinandos metropolitanos provinciarum tum Asianae
quam Ponticae, et Thraciae, et nunc synodali decreto
firmavimus, non tam sedi Constantinopolitanae aliquid
praestantes, quam metropolitanis urbibus quietem congruam
providentes, eo quod frequenter episcopis vitam
finientibus multae turbae nascuntur, clericis ac populis
</em><nobr><sub></sub></nobr> <em>qui per easdem sunt civitates absque rectore remanentibus,
et ecclesiasticum ordinem confundentibus.</em></p>
<p>3. Hoc igitur quaesito ecclesiasticae tranquillitatis
colore, quo sibi bona multa polliceri affirmabant, a
quacumque censura vindicare conabantur eos audaciae
ausus, quibus vetusta disciplinae consuetudo
pessumdabatur. Quare ne S. pontifex aegre ferret
quod a se constitutum judiciorum ordinem minime
in concilio servassent, et praeter legatorum institutiones,
jussa et protestationes ad illa condenda statuta
venissent de quibus agunt, in ipsius mentem
revocant praeterita Ecclesiae Ephesiorum dissidia,
aemulationes et jurgia, <em>unde quidam vobis saepius fuerunt
importuni.</em> Narrant deinde quemadmodum canonem
Constantinopolitanum confirmaverint, decernentes
<em>post vestram sanctissimam et apostolicam sedem
honorem habere Constantinopolitanam (quae secunda
est ordinata</em>). Quare enixe S. Leonem exorant ut
suis pontificiis decretis jam factum judicium honorare
<nobr><sub></sub></nobr> dignaretur, de qua supplicatione cum ipsi jam
verba fecerimus in priori libro, cap. 6, ideo non est
cur iterum de eadem disseramus. Solam hanc Chalcedonensium
Patrum synodicam epistolam, cum
quandoque tacitus mecum considerassem, haud parum
animo commovebar in eos qui conciliorum etiam
generalium canonibus omne robur, et vim adjudicare
ausi sunt, quacumque apostolicae sedis approbatione
et confirmatione semota. Quinimmo magis commovebar,
oculos conjiciendo in alteram epistolam ab imperatore
Marciano conscriptam. Qui quamvis civilium
rerum administrationi vacare assuetus, et nimio
studio laboraret imperialis urbis honorem et praerogativas
augendi, tamen arbitrabatur nec a se ipso
nec a synodi decreto illud honoris incrementum pendere
posse, nisi ab ipso Romano summo pontifice
ratum atque firmum redderetur.</p>
<p>4. Igitur et ipse imperator, postquam Leoni et
sibi gratulari censuit, <strong>512</strong> <em>quod, explosa omni contentione
</em><nobr><sub></sub></nobr> <em>et discordia quam livor fidei inimicus objecerat . . . ,</em>
narrat quemadmodum et ipse sanctae synodo
interesse festinasset, <em>quamvis,</em> ait, <em>nos in aliis locis
expeditiones et necessitates publicae detinerent.</em> Deinde
paucis describere pergit quemadmodum in synodo
cuncta cum veritatis triumpho et fidei gloria processissent,
<em>cum juxta litteras</em> (subjicit) <em>sanctitatis tuae
universi assenserunt expositioni prout veritas postulavit.</em>
Veniens tandem ad decretum Constantinopolitani
concilii, in hac synodo iterum renovatum, vel
confirmatum, pontificem interpellat, <em>ut etiam dignetur
huic parti proprium adhibere consensum. Quamvis
reverendissimi episcopi, qui tuae religionis vicem agentes
ad sanctam synodum convenerunt, contradixerint</em> <small>[Note: <nobr><sub></sub></nobr> In describenda hac Marciani epistola Lucae
Holstenii versionem sumus secuti, quamvis Paschasius
Quesnellus in altera Operum sancti Leonis editione
1700, addito Graeco textu aliam exhibuerit, factam
<nobr><sub></sub></nobr> ab Andrea Arnoldo Norimbergensi, quam Lectores
facile consulere poterunt, quamvis revera a
praecedenti Holsteniana non plurimum discordet.]</small>.
<nobr><sub></sub></nobr> Easdem quoque sequestris partes hac de causa Pulcheriam
augustam subiisse, idem S. Leo patefacit
ex epistola ad eam rescripta. Et quamvis ejusdem
Pulcheriae epistola de hocce argumento hactenus ab
eruditis desideretur, tamen ex Leonina responsione
fit manifestum Anatolium et Constantinopolitanos
clericos multam fiduciam collocasse in officiis quibus
tantae virtutis et auctoritatis mulier suam operam
impendebat. Non minorem quoque sollicitudinem
pro hocce negotio adhibuit Julianus episcopus Coensis,
cujus epistola etsi nondum lucem aspexerit et
temporum injuria forte deperdita sit, tamen cum
S. pontificis epistola supersit, qua eum increpat quod
nimirum Anatolium amaverit, volueritque illi favere
in illicita causa contra universalis Ecclesiae statum,
ideo hunc quoque sequestris partes obiisse jam manifestissimum
est.</p>
<p>5. Anatolius ipse tandem minime diffidens posse
pontificium animum movere ad concedendum quod
maximo ductus ambitu appetebat, satis prolixas
<nobr><sub></sub></nobr> summo pontifici litteras dedit, totumque studium
adhibuit ut sese in ipsius clientelam insinuaret, ipsique
persuaderet novo Constantinopolitanae sedis honore
adaugeri Romani episcopatus praerogativas, ea
ratione, quod filiorum honos totus in parentum gloria
redundet. Hanc Anatolii epistolam in praecedentibus
editionibus desideratam ipsi indicavimus cap.
5 prioris libri historiae Eutychianorum, pag. 562
et sequenti; eamque, ut diximus, ex Vaticano
Graeco ms. cod. exscripsimus, anno 1738, et Latinam
reddidit cl. dominus Franciscus Mariani in Vaticana
bibliotheca Graecarum litterarum scriptor et interpres.</p>
<p>6. Interim vero in horum litteris percurrendis S.
pontificis animus nec leviter moveri potuit, ut, posthabitis
Nicaenis sanctionibus, Anatolii ambitui indulgeret,
seseque flecteret ad saeculi potestatum et
totius synodi supplicationibus annuendum. Quare die
undecima kalendarum Junii anni quadringentesimi
<nobr><sub></sub></nobr> quinquagesimi secundi, arrepto calamo, ad praecedentes
indicatas epistolas respondit, ea usus animi
constantia et fortitudine quae summum et universae
Ecclesiae pastorem maxime decebat. Et primo quidem
verba faciemus de epistolis ad Marcianum et Pulcheriam,
quae in Quesnelliana editione primum quoque
locum obtinuerunt. Imperatorem igitur in sua
epistola S. Leo alloqui aggrediens, de fidei victoria
magno divinae misericordiae munere in totam Ecclesiam
redundante, gaudendum esse profitetur, et, quibusdam
subjectis, ex Scripturarum testimoniis mutuatis,
quae duarum naturarum in Christo Domino post
unitionem existentiam manifestant, statim in altero
epistolae capite, injustum Anatolii ambitum exagitat,
cum potius illi consulendus esset, ut, <em>ordinatorum suorum
errorem deserens, in assensum catholicae fidei salubri
correctione transiret.</em> Eutychiana enim quandoque
Anatolium fuisse tinctum fuligine rationabiliter
<strong>513</strong> S. Leo semper dubitavit, utpote qui erat Dioscori
apocrisiarius, et ab Eutychiana factione, et a
<nobr><sub></sub></nobr> Chrysaphii Eunachi artibus post Flaviani necem ad
Constantinopolitanam sedem assumptus. Quem sane
numquam summus pontifex in communionem assumpsisset,
nec ipsius electionem ordinationemque ratam
habuisset, nisi Marcianus ipse atque Pulcheria suis
supplicationibus pontificium animum vicissent, et nisi
Anatolius publicam fidei confessionem coram toto
clero et Constantinopolitana plebe in manu legatorum
pontificiorum edidisset, quos hac de causa praecipue
Constantinopolim direxit, ut vidimus in priori
libro, cap. 12. Haec omnia ergo in imperatoris mentem
modo revocat S. Leo, dicens: <em>Custodire tamen
debuit, ut quod vestro</em> (plerique codd., ut notant Baronius
et Quesnellus, in margine habent, <em>nostro) beneficio
noscitur consecutus nullius cupiditatis pravitate
turbaret.</em> Et quia imperator et Pulcheria augusta pro
Anatolii fide spoponderant ut in communionem apostolicae
sedis reciperetur, ideo subjicit: <em>Nos enim
</em><nobr><sub></sub></nobr> <em>vestrae fidei interventionis habentes intuitum, cum secundum
suae consecrationis auctores ejus initia titubarunt,
benigniores circa ipsum quam justiores esse voluimus.</em>
Indicare enim intendebat Anatolii ordinationem,
utpote factam ab haereticis atque schismaticis,
prorsus illicitam fuisse, et Anatolium potuisse ab
episcopali ministerio deponi, utpote iis canonicis
poenis irretitum, propter quas a sacro obeundo munere
perpetuo praepeditus atque suspensus remanere
debuisset. Quare in testimonium benignitatis erga
Anatolium adhibitae, ad tollendas <em>perturbationes omnes
quae, operante diabolo, fuerant excitatae,</em> (ait) se usum
fuisse iis lenitatis remediis <em>quae illum modestum magis
quam immoderatum facere debuerunt.</em> Et quia
causam agebat cum Christianissimo, religioso et vere
orthodoxo principe, cui studium fidei et ecclesiasticae
disciplinae tuendae cordi esse sciebat, altiora adhuc
fundamenta datae repulsae assignat. Ea videlicet, ut
etsi Anatolius nullis prorsus sordibus fuisset aspersus,
<em>sed praecipuis meritis optimoque judicio legitime
</em><nobr><sub></sub></nobr> <em>fuisset ac solemniter ordinatus, contra reverentiam tamen
canonum paternorum, contra sancti Spiritus instituta,
contra antiquitatis exempla, nullis posset suffragiis
adjuvari.</em> Igitur posteaquam asseveravit nec
ratum habere velle nec assensum praebere posse canoni
de quo quaestio agebatur, protestatur nequaquam
gloriam Constantinopolitanae urbis derivatam
ab imperatorum auctoritate atque potentia diminutam
remanere posse, etiamsi illius urbis antistes ad
altiorem gradum et ordinem non ascenderet. <em>Alia
tamen</em> (ait) <em>ratio est rerum saecularium, alia divinarum:
nec praeter illam petram quam Dominus in fundamentis
mire posuit, stabilis erat illa constructio; sed propria perdit,
qui indebita concupiscit.</em> Atque discrimen afferens
inter regiam urbem et apostolicam sedem, Ecclesiarum
privilegia unde deriventur indicavit, subjiciendo:
<em>Privilegia enim Ecclesiarum sanctorum Patrum
canonibus instituta, et venerabilis Nicaenae synodi fixa
decretis, nulla possunt improbitate convelli, nulla violari
</em><nobr><sub></sub></nobr> <em>novitate. In quo opere</em> (sequentium verborum
pondus animadvertere lector noster non negligat),
<em>auxiliante Christo, fideliter exsequendo, necesse est me
perseverantem exhibere famulatum: quoniam dispensatio
mihi credita, et ad meum tendit reatum, si paternarum
regulae sanctionum quae in synodo Nicaena ad
totius Ecclesiae regimen, Spiritu Dei instruente, sunt
conditae, me, quod absit, connivente, violentur, et major
sit apud me unius fratris voluntas quam universae domus
Dei communis utilitas.</em></p>
<p>7. Jam vero si in his rebus conscribendis brevitatis
studio nimis non urgerer, latissimus mihi aperiretur
campus eorum systema evertendi qui Romanos
pontifices conciliorum sanctionibus subesse fabulantur,
uti etiam judicare voluit Quesnellus subdole ad
marginem illius loci annotando: Canonibus obnoxius
pontifex Romanus, iisdem famulari debet in
dispensationibus. Non enim aut Romanorum pontificum
universalis auctoritas <strong>514</strong> limitatur, neque
ipsi Romani pontifices conciliis subesse dicuntur, si,
<nobr><sub></sub></nobr> in iis quae ad universale Ecclesiae regimen spectant,
regulas sanctionum <em>spiritu Dei instruente conditas</em>
custoditas volunt, et ut fideliter exsecutioni demandentur
satagunt. Possunt tamen Romani pontifices in
Ecclesia agere quod a generalibus conciliis facere
cautum est. Immo possunt abolere, in irritum mittere,
reformare, et tamquam nulla declarare synodorum
statuta quae ecclesiasticis regulis repugnent, quaeque
ad disciplinae ordinem et oeconomiam subvertendam
ordinata sunt; quae sane nullum argumentum suppeditant
eos conciliis generalibus subesse; sed potius
concilia ipsa vim et auctoritatem a solis Romanis
pontificibus obtinere. Et quidem cum canonum <em>dispensatio,</em>
auctore ipso Leone, solo Romano pontifici
credita sit, et ad hujus tendat reatum, si, posthabita
universae Ecclesiae utilitate, apud eum praevaleat
unius fratris voluntas, ambitus atque libido caeteris
dominandi, jam quaestio non amplius in ea versatur,
<nobr><sub></sub></nobr> an Rom. pontifex supra concilia habeat auctoritatem,
sed in quibus circumstantiis et casibus ea uti debeat,
ne dispensationes ad ipsius reatum tendant; caeterum
in iis quae ad ecclesiasticum spectant regimen,
solius justissimo Domini Dei subdi judicio, qui numquam
sine ullo reatu permitteret ut regulas per Spiritum
sanctum inspiratas ab ipso violarentur et perverterentur.</p>
<p>8. Verumtamen ista praetereamus, quae fusius explicari
possunt ab iis qui in scholis talia argumenta
tractare solent. Unum aliud dumtaxat subjicimus,
quod ad canonum custodiam et observantiam spectat,
a quibus cum recessisset Anatolius, Patrum mandata
contemnendo, nova testimonia sui ambitus exhibuerat
in ordinatione Maximi episcopi Antiocheni,
quam sibi sine ullo exemplo usurpaverat. Hocce novum
crimen tamquam paci et sacerdotali concordiae
contrarium S. Leo dissimulare voluit; hancque ordinationem
non retractasse asseverat <em>amore reparandae
fidei et pacis studio, cum aliunde Anatolio minime
</em><nobr><sub></sub></nobr> <em>licuisset Antiochenae Ecclesiae sine ullo exemplo contra
instituta canonum episcopum ordinare.</em> Irritam enim
et nullam jure hanc ordinationem sine ulla difficultate
declarare potuisse asseverat. Quod solius fidei
et pacis studio facere praetermisit. His ergo aliisque
gravissimis rationibus adductis, imperatorem Marcianum
reverenter exorat, ne hujusmodi repulsam
aegre ferat; huncque obtestatur ut <em>sedula suggestione
ausus improbos unitati Christianae pacique contrarios
ab omni pietatis vestrae</em> (ait) <em>abdicetis assensu, et fratris
mei Anatolii nocituram ipsi, si perstiterit, cupiditatem
salubriter comprimatis.</em> Tandem Lucianum episcopum
et Basilium diaconum, qui imperialia scripta ad eum
detulerunt, partes susceptae legationis implevisse
testatur. <em>Nec enim</em> (ait) <em>est aestimandus negotio defuisse,
quem potius causa deseruit.</em> His verbis epistolam
clausit undecimo kal. Junii, ut diximus, anno
452. Quesnellus in altero tomo suae editionis hanc
epistolam notis et observationibus adornavit <small>[Note: <nobr><sub></sub></nobr> Quesnellus, tom. II Operum S. Leonis M., pag.
85, col. 1.]</small>. Et,
<nobr><sub></sub></nobr> recensitis primo variis lectionibus quae in aliorum
editis et mss. codd. occurrunt, quaestionem movet
super illa verba cap. 3, videlicet: <em>Non dedignetur
regiam urbem, quam apostolicam non potest facere
sedem.</em> Sedes autem, seu Ecclesiae apostolicae non
una ratione dicuntur, ait. Sed istam nuncupationem
ob sex potissimum causas Ecclesiis veteres scriptores
tribuere consuevisse, cum ex Tertulliano, Theodoreto,
et Augustino asseverat, minime indicata potissima
ratione qua Romana Ecclesia, <em>apostolica sedes</em>
a S. Leone passim appellata fuerit. Ait ergo: Romana
sedes apostolica <b></b> appellatur,
quia a principibus apostolorum fundata et utriusque
sanguine consecrata fuit. Subdit hanc denominationem
aliis et aliis de causis convenire Ecclesiae Alexandrinae,
Antiochenae, Hierosolymorum, Ephesiorum,
atque nonnullis, juxta PP. diversas loquendi
formulas, quas ibidem describit. Quid vero ex tam
incongruo eruditionis <strong>515</strong> apparatu lectoribus insinuare
<nobr><sub></sub></nobr> voluerit, prorsus ignoro. Immo si suspicari
mihi liceret, conjicerem eo voluisse Romanorum
pontificum praerogativas minuere, cum principaliorem
causam reticeat ob quam Romana sedes apostolica
appelletur. Dato igitur quod aliorum Ecclesiae ob
alias et alias acceptiones honoris causa a veteribus
apostolicae dictae fuerint, nulla tamen principalius, et
cum omni proprietate talis dicta est, nisi sola Romana
sedes, in qua divi Petri auctoritatem vivere et
perpetuo duraturam esse S. Leo ipse innumeris locis
fassus est, quamque haereditario jure Romani pontifices
ipsius Petri successores in universum Ecclesiae
corpus diffundunt, ut nihil prorsus in caeteris membris
esse possit quod ab isto capite non dimanet.
Hanc praerogativam specialem quidem numquam habere
<nobr><sub></sub></nobr> potuerunt, aut Alexandrina, aut Antiochena,
vel quaecumque alia Ecclesia, cui secundum varias
acceptiones nomen illud <em>apostolicum</em> tributum sit, ut
videre est ex ipso Leone, vel in sermonibus habitis
in anniversario die suae assumptionis ad pontificatum,
vel in epistola ad Anastasium Thessalonicensem
vel ad Theodosium imperatorem, vel ad Galliarum
episcopos, et in epistola ad Pulcheriam augustam,
in causa de qua agimus ut mox videbimus <small>[Note: <nobr><sub></sub></nobr> Consule cap. 9 prioris lib., in causa appellationis
S. Flaviani ad apostolicam sedem, pag. 393.]</small>.</p>
<p>9. Non itaque Romana Ecclesia apostolica sedes
dumtaxat dicta est quia apostolorum sanguine fundata
et consecrata fuit, sed quia divi Petri apostoli
auctoritas illiusque in Ecclesia universali principatus
adhuc vivit, et perdurat in Rom. pontificibus, ut
etiam in epistola 79 ad Pulcheriam ipse S. Leo asseverat.
In iis enim quae ad ecclesiasticum regimen
spectant, nihil agunt Romani pontifices sine divi
Petri auctoritate, quod privilegium certe nulli alii
episcopo datum est, cum ipsi haereditaria successione
concessum fuerit ut caeteris episcopis praesiderent.
<nobr><sub></sub></nobr> Hinc ergo S. pontifex Leo sibi in omnibus scriptis
mire concinens, hac divi Petri auctoritate uti voluit,
cum in irritum misit prorsusque cassavit canonem
illum de Constantinopolitani episcopi primatu, injuria
ab Anatolio sibi usurpato. Etenim, postquam
dixerat haudquaquam posse suffragari Constantinopolitanae
sedi canonem illum, jam a sexaginta annis
Theodosii senioris tempore editum, ad quem Anatolius
multa jactantia provocabat: <em>Nam</em> (ait) <em>sexagesimus
fere annus hujus conniventiae esse jactatur, qua
se praedictus episcopus aestimat adjuvari, frustra cupiens
id sibi prodesse, quod etiam si quisquam ausus est
velle, nullus tamen potuit obtinere;</em> gradum facit ad
reprimendum elationis spiritum, qui Anatolio dominabatur.
Idcirco modestiam humilitatemque Flaviani
ei imitandam proponit: <em>Cujus si</em> (ait) <em>velit splendere
virtutibus laudabilis erit, et in omni loco plurimum dilectionis
acquiret, non ambiendo humana, sed promerendo
divina. Hac autem observantia meum quoque
</em><nobr><sub></sub></nobr> <em>illi animum spondeo copulandum, et apostolicae sedis
dilectionem, quam Constantinopolitanae Ecclesiae semper
impendimus, nulla mutabilitate violandam.</em> Hinc
tandem ad canonem illum consensione episcoporum
editum, legatis pontificiis reclamantibus, veniens,
prorsus in irritum mittit, et per <em>auctoritatem</em> (ait)
<em>beati Petri apostoli generali prorsus definitione cassamus,
in omnibus ecclesiasticis causis his legibus obsequentes
quas ad pacificam observantiam omnium sacerdotum
per trecentos decem et octo antistites Spiritus
sanctus instituit.</em> Sibi grave incommodum afferri ex
his verbis praesensit Quesnellus. Quod ut diminueret
et devitaret plurimum operis adhibuit. Quare, dissimulatis
prorsusque neglectis prioribus illis verbis,
<em>per auctoritatem beati Petri apostoli generali prorsus
definitione,</em> in quibus totum gravissimum hujus sententiae
pondus adest, quaeque quali quantaque auctoritate
in ecclesiasticarum rerum administratione
Romani pontifices polleant sine ulla <strong>516</strong> ambiguitate
<nobr><sub></sub></nobr> manifestant, dumtaxat ad hanc vocem, <em>Cassamus,</em>
attendendum esse censuit, dicendo. Idem hoc verbum
usurpat in sequenti epistola, necnon epist. 73,
cap. 1, et 99, cujus vocis non idem semper est significatus.
Plerumque enim idem est ac irritum facere;
aliquando autem cassari idem est ac irritum esse et
omni auctoritate vacuum; nonnunquam etiam idem
est cassare ac irritum declarare, et cassum declarare,
et cassum pronuntiare; et hoc modo sumi mihi
videtur in praesenti a divo Leone. Sed frivolum,
atque fictitium esse hoc Quesnelli assertum, probat
imprimis totus illius sententiae textus. In priori enim
sensu a Quesnello indicato adhibuisse Leonem vocem
illam <em>cassamus,</em> perspicue innotescit ex modo et
agendi ratione ipsius S. pontificis, qui ait beati Petri
<nobr><sub></sub></nobr> personam agere, et istius auctoritate uti ad proscribendum
penitusque abolendum canonem illum, jam
a concilio editum, et apostolicae sanctae sedi propositum,
ut hunc confirmaret ratumque haberet. Quis
porro non videt tunc veras supremi judicis partes
obiisse Leonem? Cum videlicet ageretur de servandis
Ecclesiarum juribus, illi opus erat infirmare, abolere,
et omnibus viribus privare solemnem contractum per
mutuum partium consensum in concilio celebratum,
quo Constantinopolitanus antistes sibi vindicabat eas
praerogativas quas illi sponte Antiochenus episcopus
cedebat, et illas quae Alexandrinae conveniebant Ecclesiae,
tunc praesulem non habenti, cui nemo Orientalium
episcoporum patrocinari visus est, vel quia
regiae urbis gloriam, amplitudinem et potentiam
exoptabant, vel quia sibi persuadebant quod, semel
adjudicatis Constantinopolitano episcopo ordinationibus
provinciarum Ponticae, Asianae atque Thraciae,
magis consuleretur illarum Ecclesiarum tranquillitati
et paci. Contractui autem illo tam solemni nemo ex
<nobr><sub></sub></nobr> illis PP. se opposuit, si legatos pontificios excipiamus.
Immo unus ex his, Julianus videlicet, episcopus
Coensis, apostolicae sedis vicarius apud Orientales,
in caeterorum abiens sententiam, Constantinopolitano
episcopo, post Romanum, primatum adjudicavit; ita
ut concilii Patres non tantum solemnes testes fuerint
illius initae jurium transactionis, sed judices etiam,
illamque in publicas conciliorum tabulas inferri jusserint,
illique sponte sine coactione et metu subscripserint.
Non ergo vigore et auctoritate vacuam dumtaxat
dicendam esse arbitramur in sensu a Quesnello
usurpato, qui Leoninis verbis vim inferens
subdit: Quod autem omni penitus auctoritate
vacuum, quod sine cunctatione statim ac praesumptum
est cassatur; quod ab initio sui caducum
est, dudumque collapsum, nulla sententia, nulla
auctoritate necessum est cassum et irritum effici,
sed tantummodo irritum et cassum declarari et denuntiari.
Quod hic facit Leo ut canonum custos et
<nobr><sub></sub></nobr> exsecutor, unita secum imperatoriae fidei pietate.
Quod enim ex hac infirma et dumtaxat fictitia ratione?
Oportebat primo eum animadvertere, aut non
dissimulare, S. P. loquendi formulam, qui praefata
D. Petri auctoritate uti asseverat, quando pronuntiat:
<em>Generali prorsus definitione cassamus.</em> Haec certe
verba a judicibus apud jurisconsultos usurpata esse,
ad indicandam <em>definitivam sententiam, quae ultimo datur,
et rem totam absolvit,</em> legitur in cod. de sententiis
Unde nemini amplius licere poterat vel novum
judicium instituere, vel aliter pontificiam definitionem
interpretari; quae cum generalis esset, omnes
singulasque cujuscumque ordinis, gradus et qualitatis
personas afficiebat, illique sub schismatis poena
omnes obtemperare debebant.</p>
<p>10. Nec sane mihi objici potest laudatum canonem
Nicaenis sanctionibus repugnasse, cui ne vulnus
inferretur S. Leo, tamquam canonum custos et exsecutor,
permittere haud poterat. Nam rogabo Quesnellum
<nobr><sub></sub></nobr> an PP. Chalcedonenses id ignorassent? Non
ignorasse perspicuum est. Nam Nicaeni canones, et
sextus perspicue instante Paschasino, et iterum in
synodo lectus est, et ab omnibus fuit auditus. Igitur
illi PP. vel indicarunt <strong>517</strong> canonem illum 6 Nicaenum
in posterum suffragari non posse Alexandrino
et Antiocheno patriarchis propter alias et alias rerum
atque temporum circumstantias, vel arbitrati
sunt pollere auctoritate obsoletos faciendi et antiquandi
veteres canones, novosque condendi, qui ad
meliorem tutioremque Ecclesiarum administrationem
et tranquillitatem pertinerent, in iis quae ad disciplinam
et oeconomiam referuntur. At qualecumque eorum
fuerit judicium, Leo abolevit, cassavit, irritum
fecit. Cum itaque hoc non tamquam particularis,
sed universalis episcopus fecerit, synodi generalis
judicium reformando, cassando et abolendo, jam
ipsum nec synodorum decretis subesse, nec synodorum
decreta aliquam vim et vigorem habere sine suo
<nobr><sub></sub></nobr> suffragio atque confirmatione evidentissime patefecit.</p>
<p>11. At Launoii nugatorias interpretationes jam
opus est excutiamus, quemadmodum jam pridem in
scholis collegii urbani Propagandae Fidei facere
consuevimus, hujusmodi argumenta tractantes. Launoius
igitur quaestionem illam examinandam assumens,
quae ad pontificiam universalium synodorum
confirmationem pertinet, cardinalem Bellarminum
graviter exagitat, quod lib. II de Conciliis, cap. 17,
scripserit Rom. pontificem simpliciter et absolute
esse supra Ecclesiam universalem et concilium generale,
ita ut nullum supra se judicium agnoscat.
Inter caetera autem argumenta in istius causae praesidium
a Bellarmino prolata, locum habet illud, quod
ex hac epistola Leonis ad Pulcheriam colligitur. Sed
Launoius assumptum probari posse inficiatur. Immo
Bellarminum fraudis accusat, quod S. P. testimonium
obtruncaverit, iis vocibus sublatis, <em>unita nobiscum
vestrae fidei pietate,</em> quae ad Pulcheriam pertinent:
deinde e media oratione subductis quae sequuntur,
<nobr><sub></sub></nobr> <em>generali prorsus definitione cassamus,</em> omnino reticuerit.
Ideo ratiocinari pergens (ait) Bellarminus,
priora verba ideo sustulit, ne quod est Leoni, cum
Pulcheria commune videretur, et ne Pulcheria in
partem abrogati canonis quo Constantinopolitanae
Ecclesiae praerogativa sanciebatur venisse crederetur,
et iis ita constitutis facilius posset concludere papam
esse supra concilium. Et infra Launoius rationem
assignat quare S. P. in abrogando eo canone sibi
unitam habere voluerit fidei pietatem Pulcheriae,
subjiciendo. At pontifex verba illa ideo addidit,
quod principibus custodiendorum canonum curam
incumbere cognosceret. Id enim scribit in epistola
74 ad Leonem augustum. Causam tandem noster
criticus inquirens cur Bellarminus posteriora verba
resecuerit, concludit: Ne pontificem ecclesiasticis
legibus obsequentem videret et lectori suo proponeret,
ne id quod faciebat pontifex, hunc Nicaenae synodi
auctoritate facere constaret. Quapropter auctor
<nobr><sub></sub></nobr> ille non apposite quidem ad rei veritatem, sed ad
scopum instituti operis Leonem mutilavit. Verum
in fine, quasi fugiens Bellarminum excusare velle,
ait hunc Romae tum scripsisse, non quidem in sedis
apostolicae, sed in <em>curiae reprehensionem non modicam
incurreret, et prohibitorio ascriberetur.</em> Hactenus Launoius,
in epistola ad Jacobum Bevilaquam, nonnulla
alia subnectens quae videri possunt part. II,
epist. 4, pag. mihi 53.</p>
<p>12. Gravem esse hanc in Bellarminum censuram
omnes intelligunt; haud tamen scio an tamquam
injustam eam condemnent. Hoc posterius tamen nos
facile assequemur, animadvertentes Bellarmini scopum
non fuisse totam atque integram S. Leonis
epistolam exscribere, et in suum usum convertere, sed
verba illa dumtaxat referre quae ad institutam sibique
propositam quaestionem spectabant. Et ea potissimum
quae ecclesiasticam auctoritatem et jurisdictionem
indicabant. Quis itaque umquam theologorum,
<nobr><sub></sub></nobr> etiam infimae notae, hactenus confinxit mulieres cujuscumque
conditionis et gradus, quacumque suprema
saeculi potestate praeditas, jurisdictionem in
Ecclesia obtinuisse, hancque jure exercuisse? Nec
heterodoxi (si Montanistas et Cataphrygas excipiamus)
per somnium cogitarunt mulieres <strong>518</strong> Petri
apostoli auctoritate uti posse in legibus ecclesiasticis
tuendis, condendis atque abolendis. Pietate fidei
quidem legibus Ecclesiae obtemperare et obsequi
possunt, et ut exsecutioni demandentur suum laborem
impendere, rebellium improbos conatus poenis
cohibere, et ea subsidia ecclesiasticis judicibus praestare
quae ad canonum conservationem ordinata
sunt. Caeterum quis per somnium arbitrari aut saltem
cogitare potuit aliquam etiam minimam auctoritatem
et jurisdictionem exercere potuisse, judicando de
Ecclesiae praerogativis, juribus, canonibus, ordinationibus,
et id genus aliis, de quibus tum quaestio
habebatur? Certe id totum sequeretur, si, ut Launoius
<nobr><sub></sub></nobr> nugatur, quod Leoni erat, cum Pulcheria
fuisset commune, et Pulcheriam in partem abrogati
canonis quo Constantinopolitanae Ecclesiae jura sanciebatur
venisse crederetur. Igitur si mulieres
ejusmodi juribus prorsus divina lege carere debent,
locus Bellarmino doctissimo atque catholico viro superesse
non poterat ut Leoni atque Pulcheriae augustae
communem faceret illam auctoritatem et jurisdictionem,
ob quam summus pontifex scribit:
<em>Unita nobiscum fidei vestrae pietate in irritum mittimus,
et per auctoritatem beati Petri apostoli generali definitione
cassamus.</em> Pudeat ergo Launoium ita ratiocinari
voluisse, et attendat duplici titulo dumtaxat S. Leonem
Pulcheriam rogasse ut in partem abrogati canonis
veniret, neuter quorum ipsius systemati suffragatur.
Primus enim titulus erat pietas fidei augustae,
qua multifarie et multis modis semper operam dederat
ut Leonis vota implerentur, tum in iis quae Flaviani
omniumque orthodoxorum causas respiciebant,
tum in caeteris quae ad Eutychianorum exitium et
<nobr><sub></sub></nobr> condemnationem ordinabantur. Alter vero erat titulus
servandae ecclesiasticae pacis et tranquillitatis, quae
procul dubio vulnerata et disrupta omnino fuisset, si
sextus Nicaenus canon, qui ad <em>pacificationem omnium
sacerdotum</em> fuerat editus, injuria demum tum abolitus
mansisset. Quod indicare volens S. pontifex, immediate
subjecit: <em>In omnibus ecclesiasticis legibus obsequentes,
quas ad pacificationem omnium sacerdotum
per trecentos decem et octo antistites Spiritus sanctus
instituit.</em> Itaque Pulcheriam interpellat, ut, relictis
Anatolii partibus, cujus causae multo studio coeperat
patrocinari, servata fidei consueta pietate qua apostolicae
sedi conjungebatur, ingratum non haberet si
<em>consensiones episcoporum Chalcedonensium sanctorum
canonum apud Nicaeam conditorum regulis repugnantes
in irritum mittebat, et per auctoritatem beati Petri apostoli
generali prorsus definitione</em> cassabat.</p>
<p>13. Hunc quidem esse genuinum Leoninorum verborum
sensum nemo inficiabitur, qui animadvertat
<nobr><sub></sub></nobr> Pulcheriam et Marcianum factos fuisse sequestres et
mediatores Anatolium inter et Romanum pontificem,
ut canon ille 28 ratus haberetur et confirmaretur.
Marcianum enim atque Pulcheriam in Anatolii favorem
fuisse praeventos, Leo ipse optime ex eorum
epistolis cognoverat: sed confisus potissimum de
fidei pietate Pulcheriae, qua A. S. uniebatur, non est
veritus humanissime denegare quod ipsa petebat;
immo importunum Anatolii ambitum penitus retundere
atque frustrare, subtrahendo ipsi praesidia,
quibus patrocinari sibi quaesiverat. Summam autem
fiduciam habuisse S. Leonem in augustae Pulcheriae
pietate, ex eo innotescit, ut ipsi demandaverit Anatolii
ambitum continere atque reprimere, suam epistolam
his verbis claudendo: <em>Et quia moris vestri est
pro pace et unitate Ecclesiae laborare, fratrem meum
Anatolium episcopum ex vestra mihi insinuatione dilectum
in his quae ipsi profutura sunt continete; ut gloria
clementiae vestrae sicut magnificatur de fide reparata,
</em><nobr><sub></sub></nobr> <em>ita praedicetur de ambitione compressa.</em> Caetera quae ex
his verbis deduci possent, ad magis atque magis Launoii
systema evertendum, ipsi silentio praeterimus,
cum quilibet ex nostris lectoribus perepicuo intelligat
quemadmodum et in quibus rebus Pulcheria <em>fidei
pietate</em> A. S. semper unita fuerit.</p>
<br> <h4><center>
<strong>519</strong> CAPUT IX.
<em>S. Leo Magnus multis modis Anatolii ambitum compressit.
Theologorum quaestiones ex S. P. scriptis
definitae. Paschasii Quesnelli effugia describuntur,
et decretum de servandis provincialium primatuum
privilegiis explicatur. Aetii et Andreae Constantinopolitanorum
causa proponitur. Julianus episcopus
Coensis apostolicae sedis vicarius instituitur, cujus
munera atque praerogativas Paschasius Quesnellus
injuria elevare nisus est.</em> </center></h4>
<p>1. Frustratos omnino mansisse Anatolii Constantinopolitani
<nobr><sub></sub></nobr> conatus, quibus sibi blandiebatur efficacissima
praesidia ex saeculi potestatibus nactum esse,
quae suo prodessent ambitui, abunde jam in praecedentibus
explicavimus. Cujus quidem rei ipse non
tantum ex imperatoris Marciani, Pulcheriae augustae
et Juliani episcopi Coensis relationibus certior factus
fuit; sed ex ipsius santi pontificis epistolis, qui acri
aliquo stylo ad eum rescripsit, ut ipsius ambitum
refrenaret atque comprimeret. Debuit enim tunc
Anatolius apprime cognoscere S. Leonis animi robur
et fortitudinem, qui nulla ratione movebatur ad eas
ecclesiasticas leges infringendas et abrogandas, quae
justitiae et aequitati maxime erant conformes, quasque
Patres, Spiritus sancti ducti afflatu, in totius Ecclesiae
bonum apud Nicaeam salubriter condiderunt.
Primo itaque S. pontifex in Anatolii mentem revocat
illud ecclesiastici monitum XXVIII: <em>Post concupiscentias
tuas non eas, et a voluntate tua avertere,</em> quae
verba grave objurgationis genus praeseferunt. Deinde
molli brachio sensim eum aggreditur, ex una parte
<nobr><sub></sub></nobr> praecedentia facinora, in quae lapsus fuerat, eidem
objiciendo, et ex altera parte commemorat lenitatem
et indulgentiam cum eo adhibitam, qua toleravit suae
ordinationis defectus, et culpam quam incurrerat
Antiocheni episcopi ordinationem injuria sibi vindicando.
Has autem culpas se tolerasse ait <em>studio fidei
reparandae, et amore concordiae.</em> Non ita tamen novam
culpam patienter sustinere posse asseverat, qua
<em>sanctissimas Nicaenorum canonum constitutiones</em> conabatur
infringere, arrepta occasione ex temporis opportunitate
<em>quo secundi honoris privilegium sedes
Alexandrina perdiderit, et Antiochena Ecclesia proprietatem
tertiae dignitatis amiserit; ut his locis juri tuo
subditis, omnes metropolitani episcopi proprio honore
priventur.</em> Hinc ergo Anatolium tamquam novi schismatis
reum vellicat; quod videlicet propitio tempore
exspectato, quo Alexandrina sedes esset vacua pastore,
ob Dioscori depositionem, et quando Antiochenum
episcopum sibi habebat conjunctum, ob
<nobr><sub></sub></nobr> sacram ordinationem illi recenter collatam, prorsus
inaudita atque insolita tentasset, synodum dumtaxat
ad haeresim exstinguendam et ad confirmationem
fidei catholicae congregatam in ambitus occasionem
trahendo. Quare ad praeripiendas eas excusationes
quas adducebat, contendendo duplo numerosiorem
fuisse Chalcedonensium synodum Nicaena, illam huic
neque comparandam, neque praeferendam esse asseverat,
<em>cum tanto divinitus privilegio Nicaena sit synodus
consecrata, ut sive per pauciores, sive per plures
ecclesiastica judicia celebrentur, omni penitus auctoritate
sit vacuum quidquid fuerit ab illorum constitutione
diversum.</em> Non dissimulat praeterea indicare
quemadmodum illam Chalcedonensium PP. multitudinem
quadam conniventia, blanditiis atque officiis
sibi comparatam, in suam sententiam impulerit, quae
argumento erant PP. artibus fuisse seductos ad
<strong>520</strong> assentiendum nimis pravis et improbis conatibus
ejusdem Anatolii. Unde S. pontifex ait: <em>In
totius Ecclesiae perturbationem superba haec tendit elatio,
</em><nobr><sub></sub></nobr> <em>quae ita abuti voluit concilio synodali, ut fratres
in fidei tantummodo negotio convocatos, et definitione
ejus causae quae erat curanda perfunctos, ad consentiendum
sibi, aut depravando traduceret, aut terrendo
compelleret.</em> Interim autem cum haec omnia Anatolio
objiciebat, ut tamquam omni prorsus vigore vacuum
illum canonem esse proscriberet, utpote profectum
ab illis qui auctoritate carebant, atque ab illis qui,
aut seducti malis artibus, aut minis deterriti, perfecta
libertate minime pollebant, nobis indicare voluit
episcopos etiam in generalibus synodis congregatos
non alias posse causas tractare et definire, nisi
eas quas apostolica Petri sedes discutiendas proposuerat.
Hac quippe ducti ratione, pontificii legati
protestationibus reclamationibusque usi sunt, ut se
praecaverent ab eo canone conscribendo, qui apostolicae
sedis commonitorio et institutionibus prorsus
repugnabat. De quorum protestationibus, cum ipso
<nobr><sub></sub></nobr> Anatolius in epistola ad S. pontificem conqueri voluisset,
querimoniam repulit respondendo: <em>In quo
quidem multum illos mihi haec scribendo commendas;
sed temetipsum, quod eis parere nolueris, dum illicita
moliris, accusas, superflue non concedenda et insalubriter
tibi contraria concupiscens. quae nullum umquam
nostrum poterunt obtinere consensum.</em></p>
<p>2. Jam vero his paululum insistere mihi opus est,
ut vetustam illorum temporum doctrinam assequamur,
atque intelligamus an pontificiis legatis primus
dumtaxat honoris locus in generalibus synodis concederetur,
vel jurisdictionis; et an synodis jure
aliquid liceat statuere, reclamantibus protestantibusque
Romanorum pontificum legatis; et denique an
generalis ipsa synodus supra Romanum pontificem
polleat potestate. At tres istas quaestiones, quae aliquando
theologorum ingenia torquere consueverunt,
ob quorumdam novas doctrinas, perperam in vulgus
sparsas, liquido hic a S. Leone esse definitas, quis
non videt? Illis namque non honoris titulo dumtaxat
<nobr><sub></sub></nobr> aliis episcopis praeesse datur, quibus caeteri episcopi
<em>parere</em> tenentur; cum nemini jurisdictione privato
<em>parere</em> teneamur, nec quidquam jure validum et ratum
esse potest, cui protestationibus reclamationibus
ipsi pontificii legati se opponant. Immo tanto magis
evidentissime explicatur Romanos pontifices supra
concilia generalia auctoritate pollere, quanto fortius,
cum Anatolius, tum Chalcedonenses Patres adhaerere
et insistere contendebant decreto alterius generalis
synodi ante sexaginta annos conscripto, cui Orientales
ipsi in Theodosii augusti senioris gratiam et magni
Nectarii honorem fuerant suffragati pro Constantinopolitanae
sedis honore, privilegiis et praerogativis
adaugendis. Canonem porro hunc, tum etiam omni
effectu caruisse, quia Leonis praedecessores illum
haud approbarunt, nec pro firmitate obtinenda Constantinopolitani
PP. ad apostolicam sedem illum
transmiserunt, S. P. asseverat. <em>Persuasioni enim tuae</em>
(scribit S. Leo) <em>in nullo penitus suffragatur quorumdam
</em><nobr><sub></sub></nobr> <em>episcoporum ante sexaginta annos (ut jactas) facta
conscriptio, numquam a praedecessoribus tuis ad apostolicae
sedis transmissa notitiam, cui ab initio sui
caducae dudumque collapsae sera nunc et inutilia subjicere
fulcimenta voluisti, eliciendo a fratribus speciem
consensionis quam tibi in suam injuriam verecundia
fatigata praeberet.</em> Laborarunt omnes scriptores inquirentes
cur canon iste de quo agitur jam a sexaginta
annis in Constantinopolitano concilio conscriptus,
omni effectu caruisset; atque in diversas
abierunt opiniones, aliter et aliter ratiocinantes,
potissimum cum noster S. pontifex affirmet: <em>Numquam
a praedecessoribus tuis ad apostolicae sedis transmissa
notitiam,</em> et aliunde innotescat Constantinopolitanum
primum concilium ab apostolica sede fuisse
receptum. Inter caeteros autem qui hanc quaestionem
excitavit, fuit Paschasius Quesnellus, sed paucis
<strong>521</strong> eam dirimire potuisset, si S. P. loquendi modum
attendisset <small>[Note: <nobr><sub></sub></nobr> Quesnellus, in notis et observationibus ad hanc epistolam, tom. II, p. 484.]</small>. Ait enim conscriptum canonem
<nobr><sub></sub></nobr> ab initio sui cecidisse, dudumque esse collapsum;
ut nimirum indicaret primarios Orientis episcopos,
quorum jura violabantur, huic sanctioni seu descriptioni
suffragari noluisse. Immo forte arbitrari possemus
reclamationibus protestatos fuisse, quin aliquando
darent suum assensum, quem tandem
diuturnis gravissimisque stimulis Anatolii fatigati in
Chalcedonensi synodo, cum suarum sedium injuria
praebuerunt.</p>
<p>3. Hanc quidem, et non aliam, arbitror esse genuinam
verborum S. Leonis interpretationem, quae
omnes nodos in quos praecedentes scriptores inciderunt,
facile solvere poterit. Etenim Romanos pontifices
notitiam non habuisse Constantinopolitani generalis
concilii primi, affirmari haud potest, cum adhuc
supersit illorum centum quinquaginta PP. synodica
epistola, scripta ad Damasum papam, Ambrosium
<nobr><sub></sub></nobr> Mediolanensem, Brittonem Trevirensem, aliosque
Occidentales episcopos, in qua dumtaxat mentionem
faciunt de haeresibus in ea synodo damnatis; sed nec
unum habent verbum de illo tertio canone, quem in
gratiam et honorem archiepiscoporum Constantinopolitanorum
conscripserant. Quis ergo aestimabit hujus
canonis decretum apostolicae sedi aliisque Occidentalibus
episcopis, quibus laudata synodica erat
inscripta, reticere voluisse, aut potuisse, si unanimi
consensione, sine protestationum reclamationumque
strepitu illum conscripsissent? Igitur si, auctore
Leone, ab initio sui tamquam caducum atque collapsum
canonem illum habuerunt, etiam apud Orientales,
omni prorsus affectu caruit; nec Alexandrini
et Antiocheni passi fuerunt suarum Ecclesiarum jura
infringere, atque violari, neque tum <em>speciem consensionis
praebuerunt.</em> Haec autem nostra interpretatio
prorsus evertit Quesnelli aliter ratiocinantis opinionem,
qui sibi maluit imaginari ne verbum quidem
fecisse in laudata synodica de canone jurium et privilegiorum
<nobr><sub></sub></nobr> Constantinopolitanae sedis, quem sciebant
Occidentalibus minime placiturum: Vel persuasi,
episcopis Orientalibus de Orientalium Ecclesiarum
ordinatione aliquid decernentibus, Occidentalium
consensum nequaquam necessarium esse, sufficere
porro (subjicit) si quod de fidei symbolo adversus
haereticos in illorum notitiam venire curarent; quia
cum fidei causa omnibus non modo episcopis, sed et
catholicis laicis sit communis, et propria sit oecumenici
concilii materies, omnibus quoque innotescere
necesse est quae ad eam spectant, omniumque imprimis
episcoporum capiti, cujus est praecipue ex apostolicae
sedis specula fidei custodiae ac sinceritati invigilare.
At quot quibusque fallaciis referta sit hujusmodi
Quesnelli ratiocinatio, nemo est qui non intelligat.
Quas singillatim refellere in praesens supervacaneum
ducimus; cum passim in hisce nostris scriptis probaverimus
synodorum etiam generalium decreta quaecumque
viribus esse vacua, si consensu apostolicae
<nobr><sub></sub></nobr> sedis non approbentur et confirmentur; solam apostolicam
sedem super antiquos canones ab Ecclesia
conditos posse dispensare; eamdem tandem apostolicam
sedem in iis etiam quae ad disciplinam et ecclesiasticum
regimen spectant, specialem habere
curam et diligentiam Ecclesiarum omnium Orientis,
ut ex sexcentis exemplis in nostris hisce Exercitationibus
expressis, atque pariter ex aliis subjiciendis
evidentissime fit manifestum.</p>
<p>4. Siquidem animadvertens S. Leo Anatolium
praeter secundum locum sibi cum injuria Alexandrini
et Antiocheni episcoporum usurpatum, <em>jura</em> quoque
convellere voluisse <em>provincialium primatuum,</em> et metropolitanos
antistites, privilegiis antiquitus institutis
fraudasse, cum universalis Ecclesiae perturbatione,
in integrum hanc disciplinae et regiminis ecclesiastici
partem restitui et custodiri mandat, imperando:
<em>Non</em> <strong>522</strong> <em>convellantur provincialium jura primatuum,
nec privilegiis antiquitus institutis metropolitani fraudentur
</em><nobr><sub></sub></nobr> <em>antistites. Nihil Alexandrinae sedi ejus quam
per sanctum Marcum evangelistam beati Petri discipulum
meruit pereat dignitatis; nec, Dioscoro impietatis
suae pertinacia corruente, splendor tantae Ecclesiae tenebris
obscuretur alienis.</em> Et disserens statim de Antiochenae
sedis juribus, praecipit: <em>Antiochena quoque
Ecclesia, in qua primum, praedicante beato apostolo
Petro, Christianum nomen exortum est, in paternae
constitutionis ordine perseveret, et in tertio gradu collocata
numquam se fiat inferior.</em> Conferat nunc, quaeso,
lector haec quae ex Leone descripsimus cum iis
quae Quesnellus confinxit, et judicet an Orientalium
synodalia decreta ad illarum Ecclesiarum disciplinam
et regimen pertinentia RR. pontificum approbationi,
irritationi atque judicio subessent. Videat qualis et
quanta Quesnelli fabulationibus fides adhibenda sit.
Potissimum cum is inconstantia laborans fateri fuerit
<nobr><sub></sub></nobr> coactus <em>provincialium jura primatuum</em> prorsus remansisse
abolita. Nisi fortiter incoeptis obstitisset S.
Leo, quo id saltem assecutus est, ut ulterius non
tenderet effrenis illius episcopi ambitio <small>[Note: <nobr><sub></sub></nobr> Quesnellus, tom. II Operum S. Leonis M., in
notis et observationibus ad epist. 80.]</small>.</p>
<p>5. Sed jam hujus Romanorum pontificum auctoritatis
in Ecclesiarum Orientis disciplinam et administrationem
alia evidentissima argumenta nobis suppeditata
sunt ex nostri S. P. Leonis epistolis, anno
sequenti, in causa Aetii et Andreae Constantinopolitanae
Ecclesiae diaconorum conscriptis. Ipse Anatolius
itaque novitatibus nimis studebat, nedum aliorum
jura sibi usurpando, sed et probatissimos orthodoxos
viros e suis muneribus dejiciendo. Aetium enim Constantinopolitanae
Ecclesiae archidiaconum honoris colore
degradavit, <em>et dispensationem totius causae et curae
ecclesiasticae in Andream Eutychianistam transtulit.</em>
Aetium enim fuisse unum ex illis Constantinopolitanis
clericis qui constanter adversum Nestorianos et Eutychianos
decertaverant, et S. Flaviano semper adhaeserunt,
idem S. Leo testatus est in epistola ad Marcianum
<nobr><sub></sub></nobr> et Pulcheriam. Praeterea ipsius Aetii pietas in
fidei negotiis, et industria in rebus agendis, jam dudum
universo orbi innotuit, ex muneribus non tantum
archidiaconi, sed et primicerii notariorum urbis
Constantinopolitanae, quibus functus fuerat, ut Chalcedonensis
concilii Acta testantur. Hunc ergo honoris
specie presbyterum ordinavit; <em>et non inveniens</em> (ait
S. P.) <em>quod argueret in fide, quod reprobaret in moribus,</em>
eum ad sacra mysteria peragenda in coemeterio longe
ab urbe constituto deputavit, ut quamdam exsilii poenam
subiret. Hunc ergo imperiali pietati commendavit
S. Leo, <em>ne ulterius noxiis ingravari possit insidiis,
quem Dominus ut comperi,</em> ait, <em>sub vestra defensione
constituit.</em> Irregularem praeterea prorsus fuisse Andreae
ordinationem, non tantum ob Eutychianam haeresim,
cui adhaeserat, sed et ob falsas accusationes
contra S. Flavianum constructas, nemo poterat inficiari.
Propterea licitum non erat Anatolio illum ad
altiores gradus promovere, atque caeteris catholicis
<nobr><sub></sub></nobr> clericis praeponere. Quare Marcianum imperatorem
S. P. obsecrat, <em>ut Anatolium a professione sua dissonum,
et nimis,</em> ut ait, <em>testimonii vestri ac favoris vestri
oblitum, increpare dignemini. Cesset</em> (subjicit) <em>catholicos
insectari; cesset eos qui sanctae memoriae Flaviano
placuere conterere, et eorum societatem</em> (intellige Eutychianorum)
<em>quos improbavit eligere</em> <small>[Note: <nobr><sub></sub></nobr> S. Leo, epist. 84, cap. 2.]</small>. Denique ne
videretur in reliquis quae tractu temporis contingere
poterant Orientalium rerum curam dimittere, quasi
ad ipsum non spectasset vigilis partes obire, cum in
fidei causis, tum aliis ad tranquillitatem et ad Ecclesiarum
disciplinam pertinentibus, apostolicae sedis
vicarium Julianum episcopum instituit, quem in
affectu imperatoris Marciani et Pulcheriae augustae
haberi desiderat, <em>cujus obsequiis praesentiae</em>
<strong>523</strong> <em>meae vobis imago reddatur. Nam de fidei
ejus sinceritate confidens vicem ipsi meam contra temporis
nostri haereticos delegavi; atque, propter Ecclesiarum
pacisque custodiam, ut a comitatu vestro non
abesset exegi.</em> Sibi omnino concinit S. pontifex in subsequentibus
<nobr><sub></sub></nobr> duabus epistolis eadem die conscriptis,
quarum unam ad Pulcheriam augustam, altam vero
ad Julianum Coensem direxit. In hac postrema duo
dumtaxat superaddidit, quorum in praecedentibus
nullam facit mentionem; alterum ad Aegyptios et
Palaestinos monachos tumultuantes pertinebat, quos
an Eutychianae impietati famularentur ignorabat:
<em>An implacabiliter dolerent episcopum suum in eam impietatem
potuisse traduci, qua ab incarnationis Dominicae
veritate descivisse cognoverant.</em> In re autem tanti
momenti (ait) <em>cupio me plenius edoceri, ut etiam talium
correctioni congrue studeatur.</em> Addit quoque <em>De Ecclesiae
Alexandrinae pace quid ad vos veris nuntiis perferatur</em>
desiderare, <em>ad cujus episcopum</em> Proterium recenter
ordinatum, <em>istiusque ordinatores, seu clericos,
</em><nobr><sub></sub></nobr> <em>qualia scripta direxerim, missis exemplaribus,</em> Julianum
ipsum scire voluit. Alterum quod huic epistolae
ad Julianum superaddendum censuit, pertinebat ad
epistolam de Domini incarnatione jam pridem a quatuor
annis ad Flavianum scriptam, et ad gesta synodalia
Chalcedonensis concilii. Suspicione enim ducebatur
S. pontifex ipsi traditam non fuisse laudatam
epistolam, quam per <em>Basilium diaconum</em> miserat, et
aliunde cum synodalia gesta <em>propter linguae diversitatem
parum clara reperiisset,</em> ideo eidem injunxit:
<em>Ut in unum codicem universa facias congregari, in
Latinum scilicet sermonem absolutissima interpretatione
translata; ut in nulla parte actionum dubitare possimus,
neque ullo modo esse possit ambiguum, quod ad
plenam intelligentiam te fuerit studente perductum.</em></p>
<p>6. Quesnellus, in altero tomo Operum S. Leonis,
scite annotavit ab hoc munere, Juliano episcopo
Coensi tum imposito, nuntiorum pontificiorum originem
et consuetudinem derivari, quod aliqui forte
ultro concedere non repugnabunt. Sed cum addat
<nobr><sub></sub></nobr> hos, non male viros eruditos secutus, se comparare
cum patriarcharum Orientalium apocrisiariis, inter
utrosque tamen variis discriminibus servatis, omnino
ei assentiri non possumus. 1<sup>o</sup> (Ait), apocrisiarios ad
comitatum imperatoris Orientalis a patriarchis fuisse
destinatos, cum Byzantium imperii sedes translata
fuit, vicarios autem paulo post, vel paulo ante Chalcedonensem
synodum fuisse institutos; 2<sup>o</sup> apocrisiarios
patriarcharum non pro causa fidei, sed pro specialibus
Ecclesiae vel dioecesis negotiis in comitatu
moratos esse, nuntios vero Romanos pro rebus fidei
curandis ibidem residere jussos; 3<sup>o</sup> illos plerumque
ex diaconorum vel presbyterorum ordine assumptos
fuisse ad hujusmodi munus, hos interdum etiam ex
episcopali, pro dignitate scilicet apostolicae sedis, ut
in Juliano apparet. Addit praeterea idem Quesnellus:
In hujus ergo vicarii institutione Orientalium patriarcharum
morem aemulatus est Leo, in multis tamen
ab eisdem se pro sua praerogativa discernens,
<nobr><sub></sub></nobr> et certis incrementis et accessionibus munus hoc
complens et adornans. Quod penitus inspicere otiosum,
opinor, non erit, neque ab hoc loco alienum.</p>
<p>7. Quesnelliana haec tamen doctrina, etsi quamdam
veritatis speciem praeseferre videatur, in multis
quidem vacillat; nec praesentem S. P. Leonis agendi
rationem indicat, nec pontificia munera Juliano
Coensi demandata explicata sunt quemadmodum
oporteret. Vacillat imprimis, immo prorsus cadit quoad
apostolicorum nuntiorum originem. Si enim apostolicae
sedis vicarios cum apostolicis nuntiis confundamus,
jam utrorumque originem altius esse repetendam
ostendunt Romanorum pontificum epistolae,
Damasi papae videlicet, Syricii, Innocentii primi,
Zosimi, atque Coelestini. Quaestionem hanc de apostolicae
sedis vicariis, horum antiqua institutione et
potestate, magno eruditionis apparatu pertractavit
cl. D. Franciscus Antonius de Simeonibus, et secutus
Holstenii Rom. collectionem, <strong>524</strong> jam ante Damasum
papam, hoc vicarii munere apud Illyricos
<nobr><sub></sub></nobr> functum fuisse Acholium, deinde Anysium, probat
ex epistola Innocentii papae primi ad Rufum. Sed eo
tempore apocrisiarii nomen et officium a veteribus
indicata fuisse, undenam Quesnellus deducit? Vacillat
deinde praecedens doctrina, si vicarios apostolicos
cum apocrisiariis conferamus. Quid enim significare
habuit vox illa <em>apocrisiarius</em> apud mediae aetatis scriptores,
nisi quemcumque legatum, seu ministrum
missum a pontifice, vel ab episcopis, ut habetur in
Constitut., novell. 123? Contra vero vicarii apostolici
nomen et officium, cum alterius personae vices agere
importet, quibus hoc munus a Romanis pontificibus
erat demandatum, intererat, praeesse illarum regionum
Ecclesiis, quae ab urbe Roma longe aberant,
atque subito malis omnibus quae oriebantur obviam
<nobr><sub></sub></nobr> ire. Hanc pontificiorum vicariorum ideam ex multis
ecclesiasticis monumentis colligimus, quae singula
referre supervacaneum ducimus. Sed ne dumtaxat
insistere videamur Leonis agendi rationi, de qua
Quesnellus perperam affirmavit S. pontificem nostrum
Orientalium patriarcharum instituta aemulatum fuisse,
subjicere non piget S. Innocentii papae primi verba
ad Rufum, suum in Illyrico vicarium: <em>Divinitus ergo
haec procurrens gratia, ita longis intervallis disterminatis
a me Ecclesiis distat consulendum, ut prudentiae
gravitatique tuae committendam curam causasque, si
quae exoriantur per Achaiae, Thessaliae . . . . . . Ecclesias,
Christo Domino annuente, censeam. Vere enim ejus
sacratissimis monitis lectissime sinceritatis tuae providentiae
et virtuti hanc injungimus sollicitudinem.</em> Neque
verum est vicarios apostolicos dumtaxat pro fidei
rebus a RR. PP. fuisse institutos; sed etiam pro aliquantis
culpis non levibus, quae ad <em>ad nos,</em> ait Coelestinus
papa, <em>cum simus longius, non ita ut sunt acta interposito
temporis spatio perferuntur, quas omnes, intercessione
</em><nobr><sub></sub></nobr> <em>fratris et coepiscopi nostri Rufi, cujus experientiam
comprobatam esse in causis omnibus et vitae
actibus liquet, volumus resecari</em> <small>[Note: <nobr><sub></sub></nobr> S. Coelestinus primus, in epist. ad episcopos
per Illyricum constitutos.]</small>. Hisce autem verbis
veram et legitimam potestatem pro pontificiis
partibus agendis hujusmodi vicariis fuisse delegatam,
nemo sanae mentis inficiabitur; quam quidem obtinuisse
apocrisiarios, ex nullo certo testimonio evinci
potest. Quaenam tandem officia implenda Juliano
Coensi episcopo sanctus pontifex Leo Magnus demandasset,
jam ipsi in priori hujus historiae libro,
cap. 13, pag. 444, indicavimus; magisque demonstrabimus
ex iis quae in sequenti capite dicturi sumus.</p>
<br> <h4><center>
<strong>525</strong> CAPUT X.
<em>Anatolii C. P. ambitus atque agendi ratio Eutychianis
favens novas turbas excitat in Orientem. Sanctus
pontifex Leo admonitus a Marciano et Leone imperatoribus,
se jam synodum confirmasse in fidei
rebus asseverat. Negat Paschasius Quesnellus, cujus
argumenta evertuntur. Tandem sanctus pontifex novis
epistolis synodi confirmatoriis suam voluntatem
omnibus patefacit, atque etiam Anatolii dolosas artes
exagitat.</em> </center></h4><nobr><sub></sub></nobr> 
<p>1. Anatolii Constantinopolitani episcopi ambitus,
hujusque subdola agendi ratio Eutychianorum sacrilegam
audaciam jam in Chalcedonensi concilio et S.
pontificis sanctionibus compressam redivivere fecisset,
nisi imperator Marcianus et Julianus episcopus
Coensis, apostolicae sedis legatus, novas turbas et
molimina iterum in Oriente excitata, magna cum
sollicitudine, S. pontifici Leoni patefecissent. Non
una tamen fuit harum turbarum et motuum causa,
sed plures. Quarum altera oriebatur ex pontificiorum
legatorum protestatione, qua strenue se opposuerunt
conatibus Anatolii quaerentis aliarum sedium
Orientis privilegia sibi usurpare; altera fuit rumor
undequaque per Orientem sparsus, non fuisse a S.
Leone receptam Chalcedonensem synodum, cum
<nobr><sub></sub></nobr> jam innotuisset irritum et vigore vacuum declaratum
fuisse vigesimum illius octavum canonem, pristino
juri restitutos fuisse metropolitanos provinciarum
primates. Ex istius ergo canonis abolitione plerique
suspicabantur et contendebant aeque omnia
synodalia gesta fuisse infirmata, ut nec vim obtinerent
in iis quae ad fidei sanctiones pertinebant. Tertia
denique causa fuit Anatolii agendi ratio, qui cum
aegre admodum tulisset S. pontificis objurgationes
atque gravem repulsam, quibus et patrata crimina ei
exprobrabat, et ipsius ambitum comprimebat, ira
actus, et verecundia adductus, publicum dedecus
praecavere studuit, eas S. Leonis litteras occulendo,
in quibus is fatebatur toto corde complecti ea synodalia
<nobr><sub></sub></nobr> gesta quae <em>in Chalcedonensi civitate ob confirmationem
fidei celebrata erant</em> <small>[Note: <nobr><sub></sub></nobr> Sanctus Leo, in epistola 80 ad Chalcedonensem
<nobr><sub></sub></nobr> asynodum, cap. 1 et 2.]</small>; in totum vero reprobare
quidquid adversus Nicaenos canones improbus
ambitus concupiverat, cum imminutione jurium primarum
Ecclesiarum. Verumtamen laudatae S. pontificis
objurgationes atque repulsae ipsum Anatolium
de spe desiderati honoris non deturbarunt. Quinimmo
S. pontifex scribens ad Julianum Coensem
ait: <em>Illud etiam nosse te volumus, Anatolium episcopum
post coercitionem nostram in suae praesumptionis
adeo temeritate persistere, ut Illyricianos episcopos, ut
sibi subscriberent, conveniret</em> <small>[Note: <nobr><sub></sub></nobr> Epist. 88, cap. 5.]</small>. Hic novus ausus ita
sancti pontificis animum commovit, ut jam deliberasset
in posterum minime dare suas epistolas ad
eumdem Anatolium, <em>quamvis</em> (ait) <em>ipse hoc peteres
fieri, quia eum corrigi nolle perspeximus.</em></p>
<p>2. Majorem tamen animi commotionem S. Leonem
passum fuisse arbitror, cum, novis acceptis a
Marciano imperatore epistolis, intellexit universum
Orientem esse turbatum, et in admirationem raptum,
<nobr><sub></sub></nobr> quod illuc non pervenerint pontificia rescripta super
Chalcedonensia gesta, quorum <strong>526</strong> defectu omnium
corda nutantia haerebant an illius concilii gesta
ab apostolica sede confirmata fuissent. <em>Vehementer</em>
(ait imperator) <em>admiramur quod, synodo in Chalcedone
celebrata, et litteris venerabilium episcoporum ad
pietatem tuam missis, per quas omnium rerum in synodo
gestarum seriem exposuerunt, neutiquam illae a
sanctitate tua emissae, quae tamen in sacris Ecclesiis
lectae in singulorum notitiam pervenire debebant.</em> Antiquum
morem igitur tum fuisse, consuetudine quidem
receptum, ut apostolicae sedis litterae certa suppeditarent
argumenta celebratas synodos confirmatas et
indubiae fidei habendas, quin quispiam in dubium eas
revocaret, hic Marcianus augustus perspicue indicavit.
Qui pariter designare voluit synodalia decreta
dumtaxat coactivam vim obtinuisse, atque obtinere
posse, postquam ejusmodi litterae synodorum comprobativae
in <em>sacris Ecclesiis lectae in singulorum notitiam</em>
<nobr><sub></sub></nobr> pervenerunt. Firma enim erat eorum temporum
regula, ab omnibus catholicis aeque ac haereticis usu
et consensione recepta, oecumenica concilia Romanorum
pontificum anctoritate decerni ac confirmari
debere. <em>Unde</em> (subjicit Marcianus) <em>aliquibus, qui Eutychis
falsam opinationem et pravitatem etiam dum
persequuntur, magnus est injectus scrupulus utrum
beatitudo tua, quae synodum decrevit, confirmaverit.</em>
Quorum quidem verborum vim et significationem
Quesnellum fugisse, aut studiose dissimulasse, credendum
est. Qui passim in divi Leonis Operibus adornandis
imperatoribus facultatem cogendorum conciliorum
adjudicat, atque contendit synodalia decreta
vim et robur ex sese obtinere quacumque apost. sedis
confirmatione seclusa, ut paulo post dicemus.</p>
<p>Aliter igitur ratiocinatum esse Marcianum imperatorem,
quis non videt? Ita enim necessariam esse
duxit hanc apostolicae sedis confirmationem, ut sine
hac, infirma et viribus vacua ipsa synodalia gesta
crediderit; et propterea in solemne et authenticum
<nobr><sub></sub></nobr> pontificiae voluntatis et judicii testimonium statim
subjicit. <em>Idcirco pietas tua emittere litteras dignetur,
queis omnes et Ecclesiae et populi cognoscant Acta synodi
a tua beatitudine approbari.</em> Aeque pariter imperator
Marcianus Romano pontifici jus asseruit abolendi
et in irritum mittendi synodorum generalium
canones atque sanctiones. Etenim cum ex praecedentibus
litteris a sancto Leone acceptis cognovisset
prorsus reprobare ea Chalcedonensia gesta, quae
Anatolii ambitui patrocinabantur, et aliarum Ecclesiarum
jurium jacturam respiciebant, ideo, deposito
eo consilio, quo pridem cum Pulcheria augusta et
Juliano Coensi mediatoris partes apud apostolicam
sedem obierat, pro adaugendo honore et praerogativis
<nobr><sub></sub></nobr> Constantinopolitanae sedis, modo ita S. Leonem
compellat, hujusque animi constantiam eximiis laudibus
ornat, quod antiquos Ecclesiarum mores et ordinem
nulla novitate aboleri passus esset. Ait enim:
<em>Illud nimirum quod episcopum sedis apostolicae addecet
tua sanctitas praestitit egregie, ecclesiasticos canones
custodivit, antiqui moris et ordinis olim constituti,
et constanter usque in hunc diem servati, nihil passa
est novitate quadam aboleri.</em> Marcianus tandem in hujus
epistolae fine magis instat fortiusque urget ut
quamprimum S. Leo <em>per litteras ubique significet,
quibus</em> (ait) <em>planissime ostendat synodum Chalcedonensem
te ratam habere, ne dissensionum dissidiorumque
cupidis de judicio sanctitatis tuae ulla relinquatur suspicio.</em></p>
<p>3. Epistolam hanc, quam summatim per sua capita
ipsi modo descripsimus, ex Boldeiano Oxoniensi
codice, Graece et Latine in alteram suam editionem
transtulit Paschasius Quesnellus, illamque primus
<nobr><sub></sub></nobr> omnium publici juris fecit. Verumtamen mihi liceret
suspicari, vel eam sedulo non lustrasse,
vel studiose praetermisisse annotare quae in ea
contenta sunt. Et quo ad primum attinet, quis
umquam arbitrabitur illum hanc epistolam lustrasse,
qui scripsit: Hujus synodi approbationem
non nisi ex occasione calumniae esse natam, ne
videlicet fallax cujusquam simulatio sententiam
<strong>527</strong> ejus habere vellet, et ne per malignos interpretes
dubitabile videretur utrum quae in synodo
Chalcedonensi de fide statuta erant, approbaret.
Subdit deinde: Non igitur ideo hanc approbationis
epistolam scripsit, ne robur sacrosanctis decretis
deesset, sed ne ex venerandae synodi contemptu ipse
infamaretur; neve eo duce gloriarentur qui Chalcedonensis
synodi definitionibus obnitebantur; ne denique
imperatoriae voluntati videretur contradicere,
cui <em>omnibus modis obediendum sibi esse</em> palam profitetur.
Ita Quesnellus in notis ad epistolam 87 scriptam
episcopis qui synodo Chalcedonensi interfuerant.
<nobr><sub></sub></nobr> Atque tandem in suae causae praesidium vocat
Joannem Launoium, part. II epist. ad clariss. virum
Jacobum Bevilaquam, qui de hujusmodi confirmatione
Chalcedonensis synodi egit <small>[Note: <nobr><sub></sub></nobr> Quesnellus, tom. II, in notis et observationibus ad epist. 87, pag. 496.]</small>. At studiose annotare
praetermisisse quae in praecedenti Marciani
epistola continentur, certissimum est, cum hanc
nullis notis et observationibus adornaverit, ne retractare
cogeretur quae conscripsit contra apostolicae
sedis auctoritatem in synodis decernendis et confirmandis.
Quis tamen dissimulare potest quae contra
apertam veritatem confingendo descripsit Quesnellus?
Confirmationem Chalcedonensis concilii, nonnisi ex
occasione calumniae natam asseverat, quando Marcianus
scribit: <em>Vehementer admiramur quod synodo
in Chalcedone celebrata, et litteris venerabilium episcoporum
ad tuam pietatem missis . . . . . . neutiquam illae a
S. T. fuerint emissae, quae tamen in sacris Ecclesiis lectae
in singulorum notitiam pervenire debebant.</em></p>
<p>Marciani ergo admiratio oriri certe non poterat ex
<nobr><sub></sub></nobr> insolita re, usu nondum recepta, quae omissa fuisset;
sed ex violata consuetudine, qua Romani pontifices,
acceptis synodalibus Actis, mittebant ad synodi Patres
epistolas encyclicas decretorum seu canonum
confirmativas, quae in Ecclesiis publice legebantur,
ut vis coactiva decretorum in singulorum notitiam
veniret. Hanc confirmationem necessariam judicatam
fuisse, certe indicant illa postrema verba, <em>in singulorum
notitiam pervenire debebant.</em> Praeterea, quae calumnia
movere poterat Leonis animum ad rem insolitam
agendam; et Marcianum ad eam exposcendam?
Forte cum ageretur de solis fidei decretis Leo, tamquam
Eutychianista, aut Nestorianus, in suspicionem
traducebatur, ita ut suae fidei publicum testimonium
eum dare oporteret? Figmentum apage, nec a fatuis
quidem excogitatum? An non plurium annorum cursu
improbos gravissimosque labores subiit, ad utramque
<nobr><sub></sub></nobr> haeresim exstinguendam? Testabantur id omnes
litterae huc illucque, et ad Orientales potissimum
missae; Marcianus praeterea atque etiam Pulcheria
augusta hoc ipsum testabantur, ut nulli calumniae
umquam locus esse posset.</p>
<p>4. Mirari deinde oportet quod Quesnellus affirmet
Leonem eam epistolam ad Chalcedonensem synodum
non scripsisse ut robur sacrosanctis concilii decretis
tribueret, sed ne ex venerandae synodi contemptu
ipse infamaretur, neve eo duce gloriarentur qui Chalcedonensis
synodi definitionibus obtinebantur; ne
denique imperatoriae voluntati videretur contradicere.
Qui numquam aut S. Leonis Opera lustrasset,
nec aliquando in Chalcedonensia gesta oculos injecisset,
haec somniare potuisset? Quid? An non totius
Chalcedonensis concilii Patres Leonem enixe rogarunt
ut suis decretis eorum honoraret judicium?
<em>Rogamus igitur</em> (aiunt) <em>et tuis decretis nostrum honora
judicium; et sicut nos capiti in bonis adjecimus consonantiam,
sic et summitas tua filiis quod decet adimpleat.</em>
<nobr><sub></sub></nobr> Quid? An non Anatolius ipse sperans Chalcedonensia
Acta approbationem et stabilitatem ex
Leoninis decretis esse consecutura, non credidit
plenum et consummatum robur ab apostolica sede
obtinere debere? <em>Atque hujusmodi exemplum erga vestram
sanctitatem synodus protulit, ut nos quidquid</em>
<strong>528</strong> <em>approbationis et stabilitatis consequi possumus,
et ut hoc a vobis, sanctissimi fiat obsecramus.</em> Non absimilia
quidem scripsisse Marcianum ad eumdem
summum pontificem vix absoluta generali synodo,
sequentia verba patefaciunt: <em>Et petimus ut ea quae
sancta synodus statuit, etiam religio tua in perpetuum
observari praecipiat.</em> Quid enim? Statuta illa quidem,
quae alterius praecepto indigent, ut in perpetuum
obligent vimque coactivam obtineant, robur et firmitatem
assequuntur ab eo qui eorumdem praecipit
observantiam. Igitur male omnino suae perditae causae
Quesnellus consuluit, atque prospexit, scribendo
Chalcedonensis concilii confirmationem nonnisi ex
<nobr><sub></sub></nobr> occasione calumniae esse natam, ne sanctus Leo Magnus
infamaretur, nec eam robur et vim synodi statutis
praebere potuisse.</p>
<p>5. At denique arbitrabimur S. Leonem litteras synodi
confirmatorias scripsisse, <em>ne imperatoriae voluntati
videretur contradicere, cui omnibus modis obediendum
sibi esse palam profitetur?</em> Aut saltem tamquam
certam infallibilemque probabimus Launoii
doctrinam, ad quem veluti suum antesignanum atque
magnae auctoritatis doctorem provocavit Quesnellus?
Nugae, merae nugae! Saeculi potestatibus utique debitum
honorem S. Leo semper impendebat, horumque
votis annuere non renitebatur in rebus quae divinis
et ecclesiasticis juribus non repugnarent. At
vero cum agebatur vel de canonibus infringendis,
aut de aliqua injuria subeunda in iis quae ad universalem
et supremam Ecclesiae administrationem pertinebant,
vel in dedecus sui muneris et pontificiae
sedis redundare poterant, numquam imperatorum
votis voluit obtemperare. Nitide atque perspicue id
<nobr><sub></sub></nobr> intellexisset Quesnellus, si non dissimulasset animadvertere
ad illam animi constantiam et fortitudinem,
qua S. P. Marciani et Pulcheriae petitionibus,
quibus efflagitabant et orabant imperialis urbis
splendorem augeri, sese opposuit. Tantum enim abfuit
ut horum votis obtemperaret, quinimmo abolevit
et cassavit canonem illum de privilegiis Constantinopolitanae
Ecclesiae, subtrahendo ab ipso Anatolio ea
ordinationum jura quae sibi usurpaverat. Marcianus
enim atque Pulcheria, a Christiana edocti pietate se
ad imperium dumtaxat esse assumptos ut humanis
et civilibus rebus praeessent, nulla ratione commoti
sunt ob gravem repulsam a Leone acceptam, quae
certe in eorumdem augustorum dedecus redundabat,
cum ipsi aeque forte ac Anatolius, regiae urbis honorem
atque splendorem augere exoptabant. Deinde,
<nobr><sub></sub></nobr> quo sensu generatim vera esse potest laudata Quesnelli
assertio: S. Leonem non voluisse imperatoriae
voluntati contradicere, cui omnibus modis obediendum
sibi esse palam profitetur, si jam pridem sui
muneris partes impleverat, ipsamque synodum Chalcedonensem
confirmaverat, in iis quae ad fidei decreta
pertinebant?</p>
<p>6. De hac autem synodi confirmatione jam pridem
a S. Leone facta, minime opus est consulamus Launoium,
virum pontificiorum jurium subversorem, ad
quem suos lectores Quesnellus remisit, sed S. pontificis
epistolas percurramus. Primo enim in epistola
88 ad Julianum episcopum Coensem fatetur, jam
implevisse quae imperator Marcianus ei suggesserat:
<em>Ut ad omnes fratres qui Chalcedonensi synodo interfuerunt
scripta dirigerem, quibus placuisse mihi quae
a sanctis fratribus nostris de regula fidei confirmata
sunt demonstrarem; propter eos, scilicet, qui ad occasionem
velundae perfidiae suae infirma vel dubia videri
</em><nobr><sub></sub></nobr> <em>volunt statuta concilii quae nulla sunt consensus mei
sententia roborata.</em> Quid enim? An non si ex quodam
falso colore, novoque praetextu, nulla consuetudine
recepto, occasionem suae velandae perfidiae Nestoriani
aut Eutychiani arripere voluissent, contendentes
concilii statuta infirma aut dubia videri, quia
pontificii consensus sententia minime roborata, Leo
hanc contentionem rejecisset, tamquam a falso postulato
derivatam? An dicere <strong>529</strong> praetermisisset
injustam esse hanc arrogantiam? Ita quidem. Sed
sanctus pontifex aliter respondit, dicendo jam pridem,
post <em>reversionem fratrum quos vice mea miseram, ad
Constantinopolitanum episcopum epistolis dederim;
ut si eas publicare voluisset, abunde ex ipsis potuisset
agnosci quanto gaudio ea quae de fide sanxerunt approbarem.</em>
Epistola autem haec qua asseverat fidei synodalia
decreta approbasse, legatorum quoque pontificiorum
ad urbem regressus, referenda est ad mensem
Maium praecedentis anni quadringentesimi secundi
Herculano clariss. consule <small>[Note: <nobr><sub></sub></nobr> Leonis epist. 78, 79, 80, 81.]</small>; et calumnia illa a
<nobr><sub></sub></nobr> malignis interpretibus nata, qua dubitabatur <em>utrum
quae in synodo Chalcedonensi de fide statuta erant approbaret,</em>
audita est, et in vulgus fuit sparsa anno
sequenti, in Februario mense, cum jam Opilio consulatum
agebat <small>[Note: <nobr><sub></sub></nobr> Marciani Augusti epistola ad S. Leonem, tom.
I, apud Quesnellum, pag. 307. Leonis epistola ad Julianum
Coensem 88, ad eumdem Marcianum 89, et
ad Pulcheriam 90.]</small>. Unde ergo colligit Quesnellus
approbationis epistolam fuisse scriptam a Leone, ne
ex contemptu venerandae synodi ipse infamaretur,
neve eo duce gloriarentur qui Chalced. synodi definitionibus
obnitebantur.</p>
<p>7. Jam pudet me diutius in eripiendis Quesnellianis
nugis esse immoratum. Nam Leo ipse in epistolis
ad calcem paginae annotatis, omnium turbarum,
suspicionum falsique rumoris originem malis Anatolii
artibus tribuit, quia cum in epistolis anni 452, in
superioribus laudatis, synodi confirmatoriis ad ipsum
C. P. episcopum scriptis, responsum contineretur
quo istius ambitio comprimebatur, <em>ignorari voluit</em>
(ait S. P.) <em>quod de fraternis constitutionibus sentiebam,
ne simul cognosceretur quod pro inviolabili Nicaenorum
canonum auctoritate rescripseram.</em> Parum absimiles
<nobr><sub></sub></nobr> loquendi formulas adhibuit scribendo ad
Marcianum imperatorem, et Pulcheriam augustam,
in quibus epistolis fatetur, quod, redeunte Luciano
episcopo Constantinopolim, qui jam Romam venerat
cum Anatolii epistolis, talia scripta ad Constantinopolitanum
episcopum direxisset, <em>quae evidenter ostenderent
me ea quae de fide catholica in praedicta synodo
definita fuerant approbare. Sed quia in iisdem litteris
ea quae per occasionem synodi male sunt attentata reprehenderam,
maluit praedictus antistes meam gratulationem
tacere, quam suum ambitum publicare.</em> Et tandem
ad Pulcheriam ait: <em>Cum per Constantinopolitanum
</em><nobr><sub></sub></nobr> <em>episcopum, cui laetitiam meam largiter indicavi,
in omnium potuerit notitiam pervenire, quod scripseram,
nisi maluisset meum gaudium tacere, quam repulsam
sui ambitus publicari.</em></p>
<p>Sic itaque exagitato Anatolio encyclicas epistolas
synodi confirmatorias conscripsit, quae ut ad notitiam
omnium sacerdotum Ecclesiarumque pervenirent,
ipsius Marciani praeceptum auctoritatemque
interpellat, sperans quod, <em>omnibus dissentiendi occasionibus
amputatis, apostolicae ubique doctrinae pax regnet
et veritas.</em></p>
<br> <h4><center>
<strong>530</strong> CAPUT XI.
<em>Pro exstinguendis Eutychianorum reliquiis sanctus Leo
omnem operam impendit. Maximo Antiocheno suae
Ecclesiae jura custodire praecipit. Gravis controversia
de cyclo paschali excitatur. Marcianus imperator
moritur, et Leo tribunitius ad imperium assumitur.
Eutychianorum seditio in Proterium Alexandrimum,
in omnes catholicos, et eorumdem conatus pro abolendis
Chalcedonensis concilii decretis.</em> </center></h4><nobr><sub></sub></nobr> 
<p>1. Multa mihi adhuc superessent scribenda, si
ordinata et stricta methodo, et S. Leonis epistolarum
ordine servato, singula referre vellem quae in
reliquis sui pontificatus annis in universalis Ecclesiae
regimen, bonum et incolumitatem ab eo gesta sunt.
Sed cum alia et alia occurrant quae longe a nostro
instituto posita videntur, nec adversarii, cum quibus
in praecedentibus negotium habuimus, gravissima
motiva suppeditent novas instituendi congressiones,
idcirco quasi currente sermone narrabimus quae ad
Eutychianae haereseos reliquias exstinguendas ab
eodem S. pontifice necessario stabilita et imperata
fuerunt. Atque imprimis cum plerique monachi et
monasteriorum archimandritae Eutychetis damnationem
aegre tulissent, seditiones atque tumultus in
populos excitare conabantur. Propterea S. P. operam
dedit suis suggestionibus ut Marciani imperatoris
edicto <em>imperita</em> eorumdem <em>insania</em> reprimeretur, et
<nobr><sub></sub></nobr> <em>monasteriorum praesules</em> Pulcheriae augustae reprehensionibus
increparentur <small>[Note: <nobr><sub></sub></nobr> Epist. 88 ad Julianum Coensem, cap. 2, et
epist. 89 ad Marcianum, cap. 2.]</small>. Quia vero hujusmodi
seditiones a monachis potissimum excitabantur, dum
sacrilegas conciones contra fidem habebant, ideo
imperialem etiam implorat potestatem, ut in posterum
a praedicationis officio prohibeantur, <em>ne ea</em> (ait)
<em>quae ad sacerdotes pertinent sibi audeant vindicare.</em> Sperat
tandem imperatoris zelum contra parricidas Alexandrinos
esse accendendum, ut nimirum agat, quod
<em>paci ecclesiasticae intelligit profuturum</em> <small>[Note: <nobr><sub></sub></nobr> Epist. 91 ad Julianum Coensem, cap. 2; et
epist. sequenti 92 ad Maximum Antiochenum, cap. 6.]</small>.</p>
<p>2. Antiochenae Ecclesiae rebus et juribus quoque
prospiciendum esse censuit. Et quamvis eum non
lateret quali quantaque puritate fidei Maximus polleret,
tamen in ejus mentem revocat istius sedis praerogativas,
et quemadmodum Christiana fides universo
orbi annuntiata, speciali D. Petri magisterio, ipsi
Antiochenae et Romanae Ecclesiae tradita fuisset.
Confidens igitur S. pontifex quod divi Petri fundatoris
institutis firmiter Maximus adhaereret, non tantum
ejus animum excitat ad propulsandam omnem
<nobr><sub></sub></nobr> Nestorianam et Eutychianam ipsaniam; sed praeterea
eidem omnes Orientis Ecclesias sibi subjectas,
ne pravis iniquisque erroribus labefactentur et corrumpantur,
commendat: <em>Cum te</em> (ait) <em>his deceat sacerdotali
auctoritate resistere, nosque saepius de profectu
Ecclesiarum relationibus quid agatur instruere.</em> Pari
ratione eum hortatur apostolicae sedis fieri consortem,
sollicite tuendo <em>privilegia tertia, quae in nulla
umquam ambitione minuantur,</em> paulo infra subjiciens:
<em>Etsi enim diversa nonnunquam sint merita praesulum,
tamen jura permanent sedium; quibus etsi possint
aemuli perturbationem aliquam fortassis inferre, non
</em><nobr><sub></sub></nobr> <em>tamen possunt minuere dignitatem.</em> Pravos hic ambitus
Anatolii conatus taxare voluisse, et Maximo persuadere
ut totis viribus se opponeret quidquid Antiochenae
Ecclesiae privilegia aut infringere aut elevare
poterat, etiam ex subsequentibus verbis <strong>531</strong>
innotescit. Siquidem addidit: <em>Unde cum aliquid pro
Antiochenae Ecclesiae privilegiis dilectio tua agendum
esse crediderit, propriis litteris studeas explicare, ut
nos consultationi tuae absolute et congrue respondere
possimus.</em> At forte voluisse adhuc S. Leonem molliter
reprehendere Maximum episcopum Antiochenum,
illumque in posterum magis cautum reddere in procuranda
Nicaenorum statutorum observantia, mea
opinio est. Is enim anno 450 nimis facile indulsit
Eustathii Berytensis studiis, et ambitui in perniciem
Ecclesiae Tyriorum hujusque metropolitae Photii.
De qua re fuit in Chalcedonensi synodo postulatus
actione 4, ut ipsi vidimus in cap. 4 hujus lib., pag.
468. Nam S. Leo in subsequenti suae epistolae capite,
quamdam generalem regulam subjiciens, ait: <em>Quod
</em><nobr><sub></sub></nobr> <em>si quid a quoquam contra Nicaenorum canonum statuta
in quacumque synodo vel tentatum est, vel ad tempus
videtur extortum, nihil praejudicii potest inviolabilibus
inferre decretis, et facilius erit quarumlibet dissensionum
pacta dissolvi, quam praedictorum canonum regulas
ulla ex parte corrumpi.</em> In hac igitur regula recensenda,
ut diximus, valde probabile est S. Leonem
nimiam Maximi Antiocheni facilitatem seu indulgentiam
taxare voluisse, qua Eustathio permisit se subtrahere
a metropolitico jure Ecclesiae Tyriorum, cui
Berytensis Ecclesia a prima sua origine fuerat subjecta.
Conjecturam nostram corroborant cum Eustathii
tum Photii verba in actione quarta descripta,
de quibus ipsi in superioribus jam verba fecimus.</p>
<p>3. Gravis eodem anno controversia de Paschate
celebrando exorta est. Quam ut dirimeret, <em>memor</em>
(ait) <em>dispensationis creditae,</em> Marciani imperatoris studiis
petiit adjuvari, <em>ut in ea observantia, quae certa
semper ratione variatur, nihil possit erroris incurri</em> <small>[Note: <nobr><sub></sub></nobr> Epist. ad Marcianum august. 94.]</small>.
<nobr><sub></sub></nobr> Curam paschalis cycli Alexandrino episcopo olim esse
demandatam asseverat. Sed quia subjicit: <em>Sanctae
memoriae Theophilus. Alexandrinae Ecclesiae episcopus,
cum hujus observationis annos centum numero collegisset,
septuagesimi sexti anni paschale festum longe aliter
quam alii decreverant tenendum esse constituit.</em> Totius
enim hujus magnae controversiae motiva recenset, et
ne mutabilis lunaris cursus erroris causam praeberet,
imperatorem hisce verbis compellat: <em>Obsecro
clementiam vestram, ut studium vestrum praestare
dignemini quatenus Aegyptii, vel si qui sunt alii qui
certam hujus supputationis videntur habere notitiam,
scrupulum hujus sollicitudinis absolvent, ut in eum
diem generalis observantia dirigatur, qui nec paternarum
constitutionum normam relinquat, nec ultra praefixos
terminos evagetur.</em> Julianum quoque episcopum
Coensem apostolicae sedis vicarium, diligenter de
eadem quaestione inquirere, et quanto citius etiam
rescribere rogat <small>[Note: <nobr><sub></sub></nobr> Epist. 91.]</small>.</p>
<p><nobr><sub></sub></nobr> Summam quidem nostri S. pontificis sollicitudinem
in definiendis iis ritibus qui ad paschalis festi
solemnitatem pertinebant, ut nimirum omnes fideles
in eamdem observantiam convenirent, non tantum
duae praecedentes epistolae patefaciunt, verum etiam
nobis indicatum est ex paschali canone diligenter
hac de causa conscripto a Victore Aquitano, qui de
mandato ejusdem S. pontificis ab Hilaro Romanae
Ecclesiae archidiacono interpellatus fuit, ut cyclum
paschalem in tabulas redigeret, et, explicatis discordiae
causis, quae in diverso supputandi modo occurrebant,
tandem quid magis veritati congruebat patefaceret.
Victorius ergo Aquitanus, seu, ut alii volunt,
<nobr><sub></sub></nobr> Victorinus, vir fuit summa pietate praeditus, et in
mathematicis calculis perquam exercitatus, impositum
ab Hilaro opus aggressus est, et perfecte absolvit.
Illudque omnium primus publici juris fecit, eruditissimis
quidem commentariis adornatum, cl. Aegidius
Bucherius soc. Jesu, atque ipsi iterum ad Vaticanorum
codicum lectiones emendavimus, <strong>532</strong> ut
inter Leonina Opera debitum locum obtineat. Non
arbitror quidem hocce nostrum consilium improbari
posse ab iis qui laudatum canonem quandoque lustrantur.
Nam praeter quod Victorius eum conscripsit
pontificiis mandatis obtemperare cupiens, gravissimam
tandem etiam quaestionem de Paschate in antiquis
cyclis duplici designatione notato solvit scribendo:
<em>Quod non meo judicio aliquid definitur, sed
pro Ecclesiarum pace apostolici pontificis electione
servatum. Quatenus nec ego quod ad meum pertinebat
officium praeterirem, et in ejus constitueretur arbitrio,
qui universali Ecclesiae praesideret, quinam potissimum
dies in tali conditione solemnitati praecipue deputetur.</em>
<nobr><sub></sub></nobr> Ad hanc gravissimam dirimendam quaestionem,
etiam suum laborem insumpsit de imperatoris Marciani
mandato Proterius Alexandrinus, vix ad illam
Ecclesiam regendam assumptus, qui scribens ad
nostrum sanctum pontificem, centenalem Theophili
laterculum librarii aut mendosi codicis vitio corruptum
affirmat, et propterea nusquam esse recedendum
a centenario annorum cursu <em>ejusdem beatissimi
patris et episcopi nostri Theophili, qui antiquorum
paginis omnino concordat</em> <small>[Note: <nobr><sub></sub></nobr> Proterii episcopi Alexandrini epist. ad S. Leonem,
cap. 1.]</small>.</p>
<p>4. Jam vero intelligo me animo alienatum a constituto
proposito extra terminos Eutychianae haereseos
vagatum abiisse; et, quasi inconsulto Leoninarum
epistolarum ordinem et numerum sequendo, in eam
gravissimam incidisse quaestionem, quae diu multumque
pontificis animum torsit, quaeque gravissimos nodos in
se continet, nec facile solvendos ab iis qui etiam in
mathematicis calculis et supputationibus faciendis sedulo
versantur. Quod autem quaestio haec pontificium
<nobr><sub></sub></nobr> animum graviter agitaverit, ex aliis et aliis ejusdem
epistolis conjicitur <small>[Note: <nobr><sub></sub></nobr> De hac paschalis festi controversia mentionem
<nobr><sub></sub></nobr> facit S. Leo in epist. 100 et 102 ad Julianum episcopum
Coensem. Rursus in epist. 105 ad Marcianum
augustum, et in epistola 109 ad episcopos Galliarum
et Hispaniarum.]</small>. Quod spectat itaque ad Anatolii
res, et ad Eutychianorum superstites reliquias, horumque
nefarias artes, superest tandem ut describamus.
Anatolius imprimis gravissime ab imperatore
Marciano increpatus ad optimam frugem redactus
est, quem in suam gratiam S. Leo se recepturum
esse spondet, dummodo canonibus satisfaciat, et sacerdotum
jura non convellat. De qua sponsione cum
certus factus fuisset, idem Anatolius non distulit suas
epistolas scribere ad S. pontificem, in quibus humillime
de intermisso epistolarum commercio conqueritur;
quod sane magnae anxietatis et doloris augmentum
eidem attulerat, cum desiderasset <em>frequentius
potiri pontificiis affatibus.</em> Protestatur se esse
paratum obediendo complere quae <em>vestris omnifariam
perfectissimis sensibus placita videbantur.</em> Cujus quidem
rei plura in praesentiarum exhibens testimonia,
primo ait Aetium et archidiaconi ministerio dejectum
<nobr><sub></sub></nobr> in priori loco, atque honore ecclesiastico jam
esse restitutum; Andream vero, qui <em>archidiaconi
dignitate fuerat honoratus,</em> jam ab Ecclesia esse separatum,
et gradu dejectum, quia contra S. Flavianum
pro Eutychis partibus decertaverat: <em>quamvis excusationibus
plurimis et subscriptionibus propriis, quas
epistolae sanctitatis vestrae subdiderant, jam viderentur
satisfecisse praeteritis.</em> Duo alia praeterea suae resipiscentiae
argumenta in hac epistola profert. Alterum
pertinet ad initam pacem et summam conjunctionem
quam cum Romano pontifice Leone in posterum habere
et inviolabili nexu conservare desiderat. Alterum
vero respicit praecedentem sui ambitus culpam,
<nobr><sub></sub></nobr> quam a se amolitur, eamque in cleri sui episcoporumque
Orientalium studium refundit. Illud unum
addens, quod Quesnelliana et Launoii commenta
maxime evertit, affirmando Chalcedonensium gestorum
vim omnem et confirmationem auctoritati apostolicae
sedis fuisse reservatam. <em>Cum et sic</em> (ne inepte
fabulari videar Anatolii verba subjicio) <em>cum et sic
gestorum vis omnis et confirmatio auctoritati vestrae
beatitudinis fuerit reservata</em> <small>[Note: <nobr><sub></sub></nobr> Anatolii epistola ad S. Leonem exstat tom. I
Quesnellianae editionis, pag. 325.]</small>.</p>
<p><strong>533</strong> 5. Hisce ergo litteris acceptis non distulit S.
Leo responsum dare Anatolio, et nihil minuens de
pontificia majestate, firmum incommutabileque propositum
in ejus mentem revocat, quo curae communis
gratiae debuisset studere, ne ullam anxietatem sibi
ingereret. Subjicit se optasse in ecclesiasticis curis
talem habere consortem quales erga apostolicam
sedem quamplurimi ejus praedecessores se exhibuerunt,
quos inter expresse nominat Joannem Chrysostomum,
Atticum, Procum, atque Flavianum. Laudat
eum praeterea, quod quaedam in officiis clericorum
<nobr><sub></sub></nobr> male gesta correxerit, et Aetium presbyterum in
gratiam affectionemque revocaverit, et Andream ab
archidiaconi actione submoverit. Verumtamen indulgentiam
quamdam adhiberi cupiens cum iis qui
quondam Nestoriana et Eutychiana haeresi fuerant
infecti, et contra Flavianum decertaverant, eidem
Anatolio demandat veniam dare, si exsecrabilia dogmata
condemnent, et correctionis argumenta exhibeant.
Ait enim: <em>Andream sane, qui rationabiliter
archidiaconi est privatus officio, et Eufratam, qui
sanctae memoriae Flaviani, ut comperi, improbus exstitit
accusator, si professionibus plenissime scriptis
non minus Eutychianam quam Nestorianorum exsecrabile
dogma condemnant, quorum venia est praestanda
correctis, presbyteros consecrabis.</em> Et paulo infra, loquens
de caeteris pari errore inquinatis, subdit: <em>Si
veniam simili professione cum satisfactione deposcunt
suis ordinibus reformarentur, his tantum ad officiorum
primatum admissis, quos ab omni errore liberos fuisse
</em><nobr><sub></sub></nobr> <em>constiterit</em> <small>[Note: <nobr><sub></sub></nobr> Epistola 106, cap. 1 et 2.]</small>.</p>
<p>6. Pontificiae quoque auctoritatis majestatem conservans,
gradum facit ad disserendum de epistolarum
intermisso commercio, quod causa ambitus abruperat,
cum laudatum canonem 28 auctoritate sancti
Petri prorsus cassaverat atque aboleverat. Et desiderans
quidem in Anatolio majorem sinceritatem in
culpa agnoscenda, majoremque efficaciam in ea detestanda,
aperte fatetur praefatam culpam ad sola Constantinopolitanorum
clericorum consilia non debere
transferri, quod <em>sine tua voluntate</em> (ait) <em>non potuit
tentari. Quia sicuti in mala suasione delinquitur, ita
et in mala confessione peccatur.</em> Subjicit deinde non
esse sibi ingratum, quod eum displiceret, quod jam
placere non poterat. Quam secutus persuasionem,
veterem gratiam ei promittit, maxime principis
Christiani attestatione suffragante. Sibi quoque concinit
S. pontifex in alia epistola eadem die scripta ad
Marcianum imperatorem, expresse affirmans, Anatolium
in suam gratiam recepisse, quia <em>per omnia me
</em><nobr><sub></sub></nobr> <em>clementiae vestrae parere delectet.</em> Subdit praeterea:
<em>Amabilem, fidumque se praebeat, et ab ea, quam illi
spondeo charitate nulla se deinceps varietate dissociet,
eos sibi sincera affectione conjungens quos catholicae
fidei probavimus defensores</em> <small>[Note: <nobr><sub></sub></nobr> S. Leo, epist., 107, cap. 3.]</small>. Interim autem Constantinopolitanae
Ecclesiae majori bono atque tranquillitati
prospiciens, imperatorem rogat ut <em>Carosus
monachus nimis imperitus, nimisque perversus, qui, ut
comperi</em> (ait), <em>multorum corda subvertit sua venena
pietatis vestrae beneficio ultra non exerat,</em> qui nimis
audacter haereticorum exstinctos conatus redivivos
fieri quaerebat, perfidiam Eutychianam defendendo,
et synodalem auctoritatem violando. Et quidem nec
inutilis, nec optato effectu vacua fuit S. pontificis deprecatio,
<nobr><sub></sub></nobr> nam sequenti anno 456, tertio idus Februarii,
debitas gratias eidem imperatori Marciano
rependit, quod Carosum illiusque socium Dorotheum,
qui haeretica pravitate in multorum perniciem damnatos
tuebantur errores, ex antiquis eorum monasteriis
expulerit, jubendo <em>apud eos degere, quibus nocere
non possent, quod ut spero multis remedio erit,
quos a perversis doctoribus liberastis.</em> At Carosum
tandem sincera fidei confessione haereseos virus
ejecisse, credidit S. P. e relatione a Juliano Coense
accepta <small>[Note: <nobr><sub></sub></nobr> S. Leo, epist. 113, cap. 1.]</small>. <strong>534</strong> Sed eum adhuc ecclesiastica fuisse
communione privatum, ob quasdam cum Anatolio
discordias, eadem in epistola nobis indicatum est.
Quarum quidem discordiarum originem aut inquirere
aut referre ad nostrum haud arbitror pertinere institutum,
cum ad exitum perducere dumtaxat intendamus,
eas in D. Leonis Opera Exercitationes, quae
ad Eutychianam haeresim et historiam pertinere
cognovimus.</p>
<p>7. Maximam quidem ergo injuriam subirem, si
<nobr><sub></sub></nobr> qui, ad praesentem hanc meam scribendi methodum
attendentes, vitio dare vellent quod prorsus narrare
praeterierim gravissimam illam cladem Romano Occidentali
imperio illatam, ob quam Urbs ipsa a Vandalis
capta, incensa atque direpta fuit. Haec itaque
clades tanta tristitia et moerore sancti pontificis animum
affecit, ut prorsus eo tempore Orientalium rebus
vacare non potuerit. Immo, Quesnello etiam
teste, intermisso omni epistolarum commercio, totus
fuit in reparanda civitatis et ecclesiarum strage, et
annum fere integrum dare debuit ut afflictae patriae
necessitatibus opitularetur. Nullam tamen de hac
clade Urbi a Vandalis illata in suis epistolis S. Leo
facit mentionem. Dumtaxat in orationibus ad R. populum
habitis paucis eam descripsit. Verumtamen,
eam timuisse, et jam a quinque annis prophetico
quodam spiritu praenuntiasse, ipsi, ex epistolis ad
Marcianum imperatorem, et ad Pulcheriam augustam,
quando Chalcedonense concilium adire rogabatur,
<nobr><sub></sub></nobr> jam in praecedentibus observavimus. Neque
vero sola haec Urbis direptio a Barbaris facta pontificium
torsit animum; verum etiam hujus moerorem
maxime auxit Marciani imperatoris optimi principis
obitus, qui quoadusque vixit omnino pendebat a S.
pontificis insinuationibus, monitis atque suggestionibus,
quin umquam ab ipsius nutibus resiliret. Is
ergo in imperio sex annis, et totidem mensibus, duobus
aut tribus diebus consumptis, ex hac luce migravit.
Cui Leo tribunitius ex senatu-consulto communi
calculo in imperio successit. Marciani tamen obitus
Eutychianis in Aegypto aliisque in Orientalium provinciis
delitescentibus occasionem dedit ut in catholicos
episcopos irruerent, contenderentque audacissime
Chalcedonensia gesta esse retractanda, novumque
habendum concilium ut fidei causa discuteretur.
Prae caeteris audaciores facti sunt Alexandrini, qui
Dioscoro etiam vita functo semper adhaeserunt; quibusque
maxime invisus erat sanctus Proterius episcopus
catholicus, omni virtutum genere ornatus.
<nobr><sub></sub></nobr> In hunc ergo irruere non exhorruerunt eidem sacrilege
caedem inferentes, et, maximis commotionibus
tum in tota Aegypto tum etiam in Constantinopolitana
Ecclesia excitatis, quasi sibi blandiebantur intentum
posse consequi finem, si a novo imperatore hujusque
ministris aliquid praesidii obtinuissent. At prava spe
decepti fuerunt. Leo namque, habito nuntio quod ad
Orientis imperium Leo tribunitius fuerat assumptus,
suis epistolis eidem gratulatur, paginae suas adjiciens
supplicationes, ut catholicae fidei rebus praesidium
praestaret, ne Alexandrina potissimum Ecclesia, haereticorum
furore vexata atque impugnata ad plenum
exitium perduceretur. <em>Quod opus</em> (ait) <em>virtutibus vestris
gloriaeque conveniens celerem a Deo placitum habebit
</em><nobr><sub></sub></nobr> <em>effectum, si sanctam Chalcedonensem synodum, de
Domini Christi incarnatione firmatam, nulla permiseritis
retractatione pulsari.</em> Neque vero Leonem augustum
omnes Eutychianorum conatus latebant; cum isti
jam post Marciani obitum novum imperatorem multis
variisque molitionibus circumvenire curassent, ut in
eam sententiam veniret de Chalcedonensi synodo
abolenda, quorum improbos ausus summa prudentia
et religione qua pollebat prorsus irritos reddiderat,
etiam antequam a sancto pontifice supplicaretur.
Istius autem facti notitiam multorum relatione S.
Leo acceperat. Et propterea nunc eum exorat non
moveri a tanta animi constantia, sed fortius in ea
persistere, subdens: <em>Unde quod negandum illis sponte
vidistis, gloriosum vobis universali Ecclesiae me supplicante
concedere, et incommutabiliter perpetuoque</em>
<strong>535</strong> <em>praestare, ut quae secundum Evangelium Christi,
et praedicationis apostolicae veritatem omnibus retro
saeculis una fide unaque intelligentia roborata sunt,
nulla ulterius possint actione convelli.</em> Epistolam hanc
<nobr><sub></sub></nobr> tandem claudit, suggerendo imperatori necessitatem
consulendi reparationi pacis Alexandrinae Ecclesiae,
et <em>per catholicos sacerdotes</em> (ait) <em>talem providere jubere
pontificem, in quo et in actus probitate, et in fidei
professione, nihil possit reprehensibile reperiri</em> <small>[Note: <nobr><sub></sub></nobr> S. Leo Magnus, epistola 115 ad Leonem august.,
cap. 1 et 2.]</small>.</p>
<p>8. Anatolii autem Constantinopolitani episcopi persuasione
praecedentem epistolam ad novum imperatorem
scriptam fuisse, perspicue S. P. indicat, rescribendo
ad eumdem Anatolium. Ab isto enim
plenam acceperat relationem eorum quae apud Alexandriam
in Christianae religionis opprobrium contigerunt,
quaeque ab improbis Eutychianis moliebantur
ut Chalcedonensis concilii decreta abolerentur, sed
horum insidias strenue repulsas fuisse ab ipso imperatore.
Nunc ergo Anatolium laudat ob curam quam
impendit in Ecclesiarum bonum, poscendo ut pontificiis
precibus imperialis opitulatio quaereretur, pro
iis remediis adhibendis, quae et vulneribus sanandis,
et ad haereticorum audaciam frangendam necessaria
<nobr><sub></sub></nobr> videbantur. Hunc praeterea admonet de epistolis hac
de causa jam scriptis ad imperatorem. Atque tandem
subjicit: <em>Superest ut fraternitas tua ex opportunitate
praesentiae fidelissimi imperatoris animum studeat enixius
deprecari de statutis synodi Chalcedonensis sine
ulla retractatione servandis.</em></p>
<p>9. Sed tantarum perturbationum causam et auctores
nos referre oportet, ut reliqua intelligamus quae
ad Eutychianam historiam pertinent, et in quibus
apostolica S. Leonis sollicitudo versabatur explicemus.
Liberatus diaconus rerum omnium seriem narravit
dicendo post Chalcedonense concilium Dioscorum
in Gangrena civitate exsulare fuisse coactum, et
Alexandrinos episcopos et clericos, concilii Chalcedonensis
auctoritate et imperiali Marciani mandato,
novum episcopum eligere jussos fuisse, ut etiam ex
Actis Chalcedonensibus ipsi annotavimus. <em>Collecti
sunt ergo nobiles</em> (ait Liberatus) <em>ut eum qui esset vita
et sermone pontificatu dignus, eligerent . . . . Cum super
</em><nobr><sub></sub></nobr> <em>hoc multa dubitatio processisset, volentibus civibus neminem
penitus ordinare, ne adulteri viderentur (Dioscoro
quippe vivente), tandem omnium sententia in
Proterium declinavit, cui etiam Dioscorus commendaverat
Ecclesiam, qui eum archipresbyterum fecerat</em> <small>[Note: <nobr><sub></sub></nobr> Liberatus diaconus, cap. 19 in suo Breviario.]</small>.
Proterii igitur in Alexandrinum episcopum electio et
subsecuta ordinatio causa fuit maximi schismatis,
cujus auctores simulationibus secretas eorum molitiones
occulere nisi sunt, quoadusque Marcianus in
imperio fuit superstes. Sed, eo vita functo, Egyptii fidem
facile expugnari posse crediderunt, seditionem diu
animo conceptam excitantes. Nam Timotheus Aelurus,
et Petrus Moggus diaconus, ambo a Dioscoro ordinati,
<nobr><sub></sub></nobr> urbem circumcursantes, plebem novitatum avidam
coeperunt sibi conciliare, et collectis turbis haereticorum,
quae Dioscorum sequebantur, et ascitis
duobus episcopis ob apertam haeresim jam sacerdotio
privatis, Timotheus Aelurus seditionis princeps
episcopus ordinatur, Proterii sedem invadit, legitimo
pastore expulso. At Proterius Eutychianorum furorem
evadere cupiens se in baptisterium recepit.
Quem locum satellites Timothei invadere non exhorruerunt,
ipsum Proterium occidentes, unco trahentes
per vicos ejus cadaver, quod <em>laniatur, ejicitur, et
funus ejus incenditur, sparguntur cineres ejus in ventos.</em>
Rem totam narrat Liberatus diaconus capit. 15,
addens. <em>Ab isto ergo Timotheo duo episcopi Alexandriae
coeperunt esse.</em> Et idcirco populus, et clerus in
duas factiones contrarias divisi, alii Chalcedonense
concilium defendebant, alii vero gravius apud imperatorem
<strong>536</strong> Leonem instabant ut <em>Chalcedonensis
synodus tolleretur. At imperator</em> (subjicit Liberatus)
<em>ambarum partium supplicationes legens, et considerans
</em><nobr><sub></sub></nobr> <em>nimis esse grave vexari tanto itinere</em> (novum concilium
Eutychiani petebant) <em>sacerdotes, quorum aut aetas,
aut infirmitas, aut paupertas hunc laborem subire prohibebat,
impossibile judicavit eos congregari.</em> Sed scripsit
singularum civitatum episcopis de <em>utroque negotio;</em>
nimirum de ordinatione Timothei Aeluri, atque
de supplicationibus sibi factis pro abolendo synodo
Chalcedonensi. At divina dispositione factum ut episcopi
omnes qui ad synodum Chalcedonensem convenerant
sine ulla prorsus haesitatione statim rescriberent:
<em>Chalcedonensem synodum usque ad sanguinem
vindicandam, eo quod non alteram fidem teneret quam
synodus Nicaena constituit.</em> Timotheum vero non
solum inter episcopos non haberi, sed etiam Christiana
appellatione privari. Nescio tamen cur Liberatus
praecedentem hanc rerum gestarum seriem fideliter
describens, penitus referre omiserit quae a
S. Leone gesta sunt pro inviolabili Chalcedonensium
decretorum observantia, et pro amovendo ab Alexandrina
<nobr><sub></sub></nobr> sede Timotheo Aeluro, et abolendo diro illo
schismate quod Ecclesiam illam affligebat et ad exitium
catholicam fidem perducebat. Neque enim
pontificis nostri gesta Liberatum latere poterant.</p>
<p>10. Nam interea dum Alexandrina Ecclesia in alto
fluctuabat haereticorum et seditionum tempestatibus,
S. Leo pontifex satagebat catholicorum constantiam
excitare, datis hac causa novis epistolis, vel ad Julianum
episcopum Coensem, vel ad Basilium nuper
ad episcopatum Antiochenum assumptum, vel ad
Euxitheum Thessalonicensem, vel ad Juvenalem Jerosolymorum,
vel ad omnes metropolitas Orientalium
Ecclesiarum, omnes singulosque adhortans ut sancta
et strenua constantia sceleratorum ausibus se opponerent,
<em>ne in quoquam nostrum communis fides aut
trepida inveniatur aut tepida</em> <small>[Note: <nobr><sub></sub></nobr> Epistola ad Basilium Antiochenum 118, et in
<nobr><sub></sub></nobr> 119 ad Euxitheum Thessalonicensem et Juvenalem
Jerosolymorum.]</small>; certo sibi persuadens
quod si episcopalis constantia a synodi Chalcedonensis
definitionibus non recederet, jam <em>Clementissimus
et Christianissimus princeps libenter</em> (ait) <em>tuebitur
sententiam suam et quod sponte jam praestitit,
</em><nobr><sub></sub></nobr> <em>multo magis rogatus efficiet, ne bene finita atque composita
aliqua possint novitate violari</em> <small>[Note: <nobr><sub></sub></nobr> Epistola 120 ad Julianum Coensem episcopum.]</small>. Neque fidei
catholicae tuendae ardor et studium penitus exstinguendi
mala quae Alexandrinam opprimebant Ecclesiam
pontificium excitarunt animum ad encyclicas
scribendas epistolas, et imperatorem rogandum ne
aures praeberet nefariis Eutychianorum petitionibus;
sed praeterea Julianum Coensem et Aetium presbyterum
sollicitat, ut quanto citius pontificia scripta ad
unumquemque episcoporum metropolitarum facerent
pervenire, ut toto conatu novitatibus resisterent.
Mirari deinde se subjicit quorumdam calumniatorum
audaciam, qui, nodum in scirpo quaerentes, epistotam
<nobr><sub></sub></nobr> pontificiam scriptam ad Flavianum, ab omnibus
tamquam fidei regulam acceptatam, accusabant tamquam
obscuram sensu, vel sermone ambiguam, quasi
quod ipsius epistolae assertiones ex evangelica et apostolica
doctrina non essent derivatae. <em>Miror sane</em>
(inquit) <em>calumniantium vanitati aliquid adhuc in epistola
mea, quae toto mundo placuit, obscurum videri, ut
de ea putent aptius exponendum; cum illius praedicationis
tam plena et solida sit assertio, ut nihil accipiat
vel in sensu vel in sermone novitatis. Quia quidquid a
nobis tunc scriptum est ex evangelica et apostolica probatur
sumptum esse doctrina</em> <small>[Note: <nobr><sub></sub></nobr> Epistola 120 ad Julianum Coensem.]</small>. Quam calumniantium
vanitatem volens refellere, et evidentissime
probare novis expositionibus locum superesse non
posse, quas Eutychiani fieri petebant, ad vulnerandam
saltem Chalcedonensis synodi auctoritatem, Aetio
suo vicario exemplaria litterarum quas Galli et Itali ad
se scripserant misit, ut ostenderet omnes etiam Occidentis
<strong>537</strong> episcopos summa consensione eamdem
profiteri doctrinam. <em>Exemplaria quoque litterarum quae
</em><nobr><sub></sub></nobr> <em>Galli ad nos atque Itali Episcopi concordi credulitate
miserunt pariter direximus, ut quam etiam illorum nobiscum
sit fides una non lateat</em> <small>[Note: <nobr><sub></sub></nobr> Epist. 121 ad Aetium, cap. 2.]</small>. Digna haec quidem
erant ut a Liberato diacono Eutychianistarum historiam
scribente leviter saltem indicarentur. Et quemadmodum
ipse minime dissimulare poterat quae a S.
Leone gesta fuerant ad latrocinale Ephesinum abolendum,
Dioscori et Eutychetis impietatem coercendam
atque damnandam, et demum etiam explicavit
studium quod adhibuerat ad catholicam fidem in
oecumenico Chalcedonensi concilio firmandam; ita
quoque paucis eum describere oportebat quanta qualiaque
noster S. P. fecerat, cum pro sustinendis ejusdem
concilii decretis, tum pro reparandis iis gravissimis
malis, quae post Marciani mortem, ob nefarias
Eutychianorum molitiones, Alexandriam, Aegyptum
et ipsam Constantinopolitanam Ecclesiam quoque
dire cum catholicae fidei exitio vexabant. Jam vero
Liberato Carthaginensi diacono veniam demus, qui
<nobr><sub></sub></nobr> quamvis in conscribendo Breviario de Nestoriana et
Eutychiana haeresi prae manibus habuisset synodorum
gesta, et SS. Patrum epistolas, ut ipse in praefatione
hujus opusculi asseverat, tamen non omnem diligentiam
servavit; et in causa de qua agimus potius animo
intendebat referre gravissimum illud Alexandrinorum
schisma, quam indicare apostolicae Romanae
sedis studium et gravissimos conatus ut illud comprimeret
et repararet.</p>
<p>11. Caeterum Liberatum minime latere poterant
quae S. Leo fecerat, ante et post Proterii mortem,
pro eludendis Alexandrinorum nefariis artibus, horumque
Ecclesiam ad perfectam tranquillitatem et pacem
inducendam. Acceptis namque a Proterio epistolis
suae ordinationis indicibus ad eumdem rescribere
haud distulit, et orsus a gratulationis officiis, ait:
<em>Laetificaverunt me litterae dilectionis tuae, quas frater
et coepiscopus noster Nestorius</em> (Beda habet <em>Nectarius)
pio adoptavit affectu. Oportebat enim ut ab Alexandrinae
</em><nobr><sub></sub></nobr> <em>Ecclesiae praesule talia scripta ad sedem apostolicam
mitterentur, quae ostenderent magisterio beatissimi Petri
apostoli hoc ab initio per beatum Marcum ejus discipulum
didicisse: Aegyptios, quod constat credidisse Romanos</em>
<small>[Note: <nobr><sub></sub></nobr> Leonis epist. 103 ad Proterium, cap. 1 et 2.]</small>. Multis deinde eadem epistola suam doctrinam
in epist. ad Flavianum contentam defendit adversus
haereticorum calumnias; quam legi optat frequenti
concione, ut Alexandrinos de sua doctrina
faciat certiores. Atque tandem jubet ut allata Patrum
testimonia cum sua epistola publice conferat, qua
palam fieret eum Nestorium pariter et Eutychetem
damnare. Specialem ergo curam Romanum pontificem
de Alexandrina Ecclesia semper habuisse, variis
argumentis in harum Exercitationum cursu ipsi jam
observavimus, quae quidem tanto magis augebatur,
<nobr><sub></sub></nobr> quanto majores erant necessitates quibus premebatur,
et R. pontificem prospicere oportebat.</p>
<br> <h4><center>
<strong>538</strong> CAPUT XII ET ULTIMUM.
<em>Summum tandem studium usque ad vitae exitum S. Leo
adhibuit in firmandis Chalcedonensibus decretis, in
reparanda Alexandrinae Ecclesiae clade, et in haereticis
Eutychianis exstinguendis.</em> </center></h4>
<p>1. Verbis haudquaquam explicare possemus S. P.
Leonis studium in reparanda Alexandrinae Ecclesiae
clade, nisi ejusdem agendi ratio post Proterii mortem
adhibita perspicue illud patefaceret. Sed praeter momenta
illa quae jam in superioribus ad hanc veritatem
ostendendam a nobis adducta sunt, et alia supersunt
ex quibus apprime cognoscimus S. Leonem
reliquos suae mortalis vitae dies insumpsisse ut omnes
Eutychianos conatus et molitiones eluderet, compesceret,
attereret; Chalcedonensem synodum tueretur;
catholicam fidem sustineret, et orthodoxos episcopos
<nobr><sub></sub></nobr> oppressos, et seditiosorum factione exsulatum
abire coactos, ab aerumnis quas patiebantur eximeret.
Colligimus id potissimum ex epistola tertia quam
scripsit ad Leonem augustum, qua primo ei gratulatur
quod Chalcedonense concilium custodire voluerit; et
gradum faciens ad pertinaces et insidiosas haereticorum
contentiones, postulat ut pro Christianae reipublicae,
et imperii incolumitate et bono, regia potestate
utatur ad eos compescendos atque frenandos.
<em>Cujus pertinax</em> (ait) <em>et insidiosa contentio illico conquiescet,
si imperiali potestate frenetur</em> <small>[Note: <nobr><sub></sub></nobr> Epist. 122.]</small>. Voluisse
autem S. pontificem imperatori consulere, Alexandrinos
haereticos in exsilium pellere, aliisque poenis
multari, indicant verba subsequentis epist. scriptae
ad Aegyptios episcopos catholicos; qui, post Timothei
Aeluri ordinationem, relictis suis sedibus, venerant
Constantinopolim, solamen atque praesidium quaesituri.
Eos autem pro fide extorres pontifex consolatur,
et ut pro incarnationis mysterio patienter adversa
<nobr><sub></sub></nobr> tolerent hortatur, sibi persuadens: <em>Ut per vestram
patientiam</em> (ait) <em>multorum devotio roboretur, et cum
gloria venerandi principis Alexandrina Ecclesia, depulsis
haereticis, antiquam recipiat dignitatem</em> <small>[Note: <nobr><sub></sub></nobr> Epist. 123.]</small>. Pontificis
autem voluntas non plene suum effectum assecuta
est, nescio an ob nimiam imperatoris clementiam,
vel ob Anatolii desidiam, quibus factum est ut
etiam inter Constantinopolitanos clericos nonnulli
haberentur qui Alexandrinis latronibus adhaerebant,
et Eutychiana dogmata imbiberant, maximo Chalcedonensium
decretorum contemptu et injuria. Quae
cum S. pontifex rescivisset, arrepto calamo, primo
litteras dat Anatolio Constantinopolitano: excitat
ejus vigilantiam contra haereticorum conatus: eum
arguit, <em>ut inter dilectionis tuae quidam esse dicuntur
qui adversariorum conniveant pravitati, et vasis irae vasa
misericordiae misceantur.</em> Tum Anatolii vigilantiam
urget, <em>ut severitate congrua</em> coerceat atque investiget
haereticos, ita ut quibus <em>prodesse non potuerit correctio,
</em><nobr><sub></sub></nobr> <em>non parcat abscisio.</em> Atque denique in hujus
mentem revocat illud Evangelii mandatum: <em>Ut si nos
oculus, aut pes, aut dextra scandalizaverit manus, a
compage corporis auferatur; quia melius sit his in Ecclesia
officiis carere membrorum, quam cum ipsis in
aeterna supplicia ire.</em> Fortius quidem urgere Anatolium
hujusque vigilantiam excitare quaesivit alia epistola
paulo post ad eumdem scripta, cujus determinatum
tempus haudquaquam definire possumus, cum
consulari nota careat. Est enim inter Leoninas 126.</p>
<p>2. Tum recenter S. pontifex ab Anatolio litteras
acceperat, quibus Alexandrinae Ecclesiae lacrymabilem
statum expresserat, ipsius tamen
<strong>539</strong> <em>atrocia facinora epistolarum paginae explicare
non potuerunt.</em> Maximo autem dolore id cognovisse
<nobr><sub></sub></nobr> asseverat. Sed quoniam locorum maxima distantia et
Eutychianorum impetus Leoni non permittebant effrenem
eorumdem frangere contumaciam, cum omnes
ecclesiasticas leges et poenas non reformidarent; idcirco
suggerit Anatolio ut supplicare non desinat imperatorem,
<em>et crebris suggestionibus poscere ut quamprimum
a pervasoribus suis Alexandrina Ecclesia liberetur.</em>
Sibi praeterea consolationem allatam fuisse asseverat
ex relatione accepta: <em>quod ex omni numero
episcoporum qui Aegyptianis dioecesibus praesunt solum
dudum damnati potuerunt quatuor inveniri, qui Timotheo
et impietate haereseos et sceleris latrocinio jungerentur;
qui ad petendam synodum admitti nullatenus
possunt, etiamsi de solo haeretico arguerentur errore.</em>
Catholicos deinde episcopos ex Aegypto profugos,
qui Constantinopolim convenerant, imperatori commendasse,
ut opem obtinerent, testatus est. Tandem
in ipsum Anatolium stylum convertit, huncque vehementer
arguit quod Attici Constantinopolitani presbyteri
contumaciam non represserit, qui <em>ad eam</em> insolentiam
<nobr><sub></sub></nobr> profecit, ut in ecclesia contra <em>catholicam
fidem</em> et <em>Chalcedonensem synodum</em> ausus fuerat disputare.
<em>Cogor</em> (ait) <em>vehementius de tua dissimulatione
causari.</em> Minaturque se pro sua auctoritate facturum,
si detrectet illum Andreamque socium suae impietatis
a communione abscindere. <em>Quem nos, si fieri potest,
emendari malumus, quam perire.</em> Qualia vero emendationis
argumenta praescribat, ex subsequentibus intelligimus.
Vult enim Leo <em>ut de eo loco, unde contra
catholicam fidem multa disseruit, aperte nunc ipsius
fidei praedicator appareat, et nihil Eutychiani dogmatis
praetermittat, quod non manifestatione suae professionis
Christiano populo audiente condemnet</em> <small>[Note: <nobr><sub></sub></nobr> Leonis epist. 126.]</small>. Graviter
tamen hoc objurgationis genus Anatolio displicuisse,
quasi res suae Ecclesiae non curaret, et ea dissimularet
quae ad fidei catholicae perniciem in Constantinopolitana
contingebant Ecclesia, ex istius querimoniis
innotescit. Moderate tamen Anatolii querimonias Leo
accepit; illique ait inquirere delegasse utrum vera
<nobr><sub></sub></nobr> essent quae de Attico fama jactaret. <em>Neque in aliquo</em>
(subjicit) <em>honorem tuum laesi: cui discutienda ea quae
ad me erant perlata commisi.</em> Denique ad excludendam
omnem suspicionem qua Atticus tamquam laesae fidei
homo in omnium ore traducebatur, monet et mandat
ut is non voce tantum sed propria subscriptione publice,
<em>quae in ecclesia, Christiano populo praesente,
recitetur,</em> Eutychianum damnet errorem, et Chalcedonensis
synodi decretis apost. sedis auctoritate firmatis
se adhaerere profiteatur.</p>
<p>3. Haec tamen controversia de Attico presbytero
nova non erat. Nam S. pontifex jam scripserat ad
imperatorem in C P. Ecclesia reperiri clericos ambiguae
fidei, quos ab Anatalio ejici petebat, huncque
arguebat quod negligenter ferret aliquos de fide perverse
sentire et loqui. Quare imperatorem ita compellat,
ad justitiam ultionis illum excitando, ne Constantinopolitanae
Ecclesiae puritas obscuretur: <em>In qua
inveniuntur clerici quidam haereticorum sensui consonantes,
ut intra catholicorum viscera assertionibus suis
</em><nobr><sub></sub></nobr> <em>haereticos adjuvantes; in quibus deturbandis si frater
meus Anatolius, cum nimis benigne parcit, segnior invenitur</em>
<small>[Note: <nobr><sub></sub></nobr> Epist. 126.]</small>. Hinc ergo pontifex ipsum augustum rogat
ut dignetur pro sua fide <em>etiam</em> istam Ecclesiae praestare
medicinam, ut tales non solum ab ordine clericatus,
sed etiam ab Urbis habitatione pellantur, <em>Ne
ulterius sanctus Dei populus perversorum hominum contagio
polluatur.</em> Leonis votis annuit augustus, Atticumque
impulit ut de sua fide ad Rom. pontificem scriberet,
et meditata professione omnem de sua doctrina
suspicionem amoveret. Perfecit Atticus in speciem
quod augustus jusserat; edidit Romamque misit confessionem
fidei, sed valde obscuram et verborum ambage
implicatam. Quam fidei <strong>540</strong> professionem cum
S. pontifex lustrasset, seduloque ad verborum vim
<nobr><sub></sub></nobr> et significationem attendisset, eam taliter incertam
esse judicavit, ut confirmaverit potius quam diluerit
<em>quidquid</em> (ait) <em>ad nos de eo fama pertulerat; cum si
conscientiam suam voluisset probare sinceram, non Eutychen
sibi odiosum fuisse, sed quod perfidiam ipsius
reprobaret atque damnaret, debuerat confiteri</em> <small>[Note: <nobr><sub></sub></nobr> Epist. 128.]</small>. Illa
ergo fuit Attici subdola agendi ratio, ut profiteretur
sibi odiosum fuisse Eutychetem, cui anathema dicere
non detrectabat, quin istius prava dogmata reprobaret.
Quare S. pontifex volens ipsius vafritiem eludere,
talem ab eo fidei professionem fieri postulabat, de
qua umquam dubitare non liceret. Alias imperabat
ut ipse et Andreas ejusdem criminis socius ab ordine
et omni honore clericali amoverentur. <em>Atticum
vero</em> (ait) <em>et Andream, quorum nomina fratri et coepiscopo
meo Anatolio missis ante litteris indicavi, quos a
vestra laudabili fide dissentire cognovi</em> (scribit ad presbyteros,
diaconos et clericos Ecclesiae Constantinopolitanae)
<em>atque apertissime Eutychianorum connivere
per fidiae, nisi prius hostilia dogmata propria voce ac
</em><nobr><sub></sub></nobr> <em>subscriptione damnaverint, et fidem Chalcedonensi concilio
roboratam, in ecclesia, populo Christiano praesente,
se professi fuerint secuturos, ordinis sui honore priventur.</em>
Qualem tandem exitum Attici et Andreae causa obtinuerit,
neque ex S. Leone, neque ex alio Christianae
rei monumento potuimus investigare. Sed minime
ambigendum est, aut eos, servatis omnibus conditionibus
recensitis, suam perfidiam abjecisse; aut a catholicorum
societate fuisse avulsos, et clericali honore
privatos, cum numquam sanctissimus pontifex
recesserit a decisis.</p>
<p>4. Restat jam tandem ut videamus quid de Eutychianis
Alexandrinam Ecclesiam diripientibus factum
fuisset, cum jam S. pontifex crebris suarum epistolarum
suggestionibus opem ab imperatore petiisset,
pro exturbando Timotheo Aeluro, illius sedis praedone
et invasore; alioque habendo episcopo, qui catholicam
fidem profiteretur. Leonem autem augustum
suam opem et auctoritatem adhibuisse, ut res ad felicem
<nobr><sub></sub></nobr> exitum perducerentur, minime ambigendum
est. Sed facile non potuit omnes Eutychianorum insidias
praecavere, qui pro Ecclesiae et imperii rebus
componendis novam synodum necessariam esse confingebant,
quorum spem S. P. iteratis litteris frustraverat;
qua amputata, saltem publicum colloquium
petunt cum iis quos S. Leo maluerit. Aequa sane postrema
haec Eutychianorum petitio videbatur iis qui
subdolas horumce artes non intelligebant; potissimum
cum petitio rumoribus comitaretur, hos sincere velle
edoceri fidei veritate, opinionumque non ita esse tenaces,
ut nollent emendare eas si falsatas esse demonstrarent.
Per aulicos itaque ministros Eutychiani
imperatorem adierunt, ut huic collationem persuaderent,
qui circumventus ab aliorum consiliis, scribit
ad S. Leonem, affirmando synodum frustra peti postquam
synodo Chalcedonensi finita controversia erat,
<em>quia perfectio incrementum et adjectionem plenitudo
non recipit.</em> Quae verba S. Leo in suam epistolam
transtulit, imperatoris sententiam laudando. Ea ergo
<nobr><sub></sub></nobr> humanitate animique promptitudine qua solebat statim
S. Leo imperialibus epistolis dedit responsum,
et, manifestato sui animi gaudio, imperatori gratulatur:
<em>Cum clementiae vestrae</em> (ait) <em>excellentissimam
fidem augeri . . . . . . agnosco</em> <small>[Note: <nobr><sub></sub></nobr> Epistola 132, cap. 1 et seq.]</small>. Fidei soliditatem supra
firmissimam petram aedificatam praedicat, a qua procul
omnium opinionum varietates arcendas esse asseverat,
ne ingrati divinae misericordiae muneribus inveniamur,
<em>et tamquam nulla sint quae adepti sumus,
contraria potius exspectamus. Nam</em> (subjicit) <em>quae patefacta
sunt quaerere, quae perfecta sunt retractare, et
quae sunt definita convellere, quid aliud est, quam de
adeptis gratias non referre, et ad interdictae arboris cibum
improbos appetitus mortiferae cupiditatis extendere?</em>
<strong>541</strong> Negat praeterea se communionem habere velle
<nobr><sub></sub></nobr> cum haereticis, qui de argumentationum suarum versutia
gloriantur, ut Evangelio Christi contradicant.
Sed confidens per omnia de imperiali pietate, se missurum
spondet aliquos legatos, non ut disputent cum
Eutychianis, sed eos instruant, quia <em>de rebus apud
Nicaeam, et apud Chalcedonam, sicut Deo placuit definitis,
nullum audemus inire tractatum</em> <small>[Note: <nobr><sub></sub></nobr> Leonis epist. 131.]</small>. Sub finem
epistolae labentem Alexandrinam Ecclesiam eidem
commendat, ut, ejectis ex urbe parricidis, eam tandem
in libertatem vindicet.</p>
<p>Praecedens laudata S. Leonis epistola, labente
mense Martio scripta fuit, Leone et Majoriano consulatum
agentibus, quod in annum 458 incidit. Sed
non statim misit legatos quos se missurum esse spoponderat.
Nam ex subsequenti epistola, quam scripserat
decimo sexto kal. Septembris ejusdem anni,
intelligimus tum solum dirigere deliberasse Domitianum
et Geminianum episcopos, qui pontificias
partes agentes Ecclesiae pacem quaererent, quin bene
definita ad novum tractatum revocare permitterent.
<nobr><sub></sub></nobr> Addit omnino vitandas esse disputationes quascumque
cum fidei negotia tractantur, et exemplum
Christi adducit, qui Evangelii doctrinam cunctis
nationibus annuntiandam, non oratoribus atque philosophis,
sed hominibus piscatoribus atque humilibus
commisit. Cui exemplo Eutychiani repugnabant,
dogma in synodo definitum in disputationem adducere
contendentes. Instabat Leo tandem apud imperatorem,
ut benignas aures praebere vellet legatorum
suggestionibus, quos miserat non disceptaturos cum
damnatis, sed supplicaturos vobis tantum pro catholicae
fidei firmitate, quin parricidis Alexandrinis omni
indulgentia indignis humana remissio concedi posset,
cum ille solus exorandus esset, qui talia <em>potest digne
plectere, et solus ineffabili misericordia relaxare.</em> Cum
Eutychianis vero Timothaei Aeluri partibus adhaerentibus
aliam et aliam oeconomiam ecclesiasticam servari
jubet; videlicet, correctis poenitentiam non negandam
mandat, obduratos vero sub synodali sententia
<nobr><sub></sub></nobr> remanere vult <small>[Note: <nobr><sub></sub></nobr> Epistola 133, cap. 2, 3 et 4.]</small>.</p>
<p>5. Occasione hujus legationis aliam scripsit epistolam
ad eumdem imperatorem, quae apud Quesnellum
134 est, sed in veteribus editionibus est 97.
Continet haec epistola, ut annotavit etiam Quesnellus,
prolixiorem diligentioremque de mysterio incarnationis
tractationem. Plurima amplissimaque habet
subjecta SS. PP. testimonia, quibus Eutychis error
jampridem damnatus ostenditur. Sed in fine hujus
epistolae in imperatoris mentem revocat nihil esse
congruentius imperii <em>potestate, quam ut paci Ecclesiarum
Domini tua constitutione prospicias, et in omnibus
tibi subditis Dei dona defendas, neque ulla ratione
patiaris per invidiam diaboli ministros ipsius in
cujusquam saevire perniciem.</em> Quod diu desideravit
Leo tandem assecutus est. Nam imperator, pontificiorum
legatorum suggestionibus auditis, secumque ea
animo revolvens quae S. pontifex ad eum in aliis et
aliis scripserat epistolis, sapienter deliberavit non
<nobr><sub></sub></nobr> amplius ferre gravissimam Alexandrinorum dissensionem,
impiumque Timotheum retinere sedem illam
quam invaserat; suam potestatem episcoporum auctoritati
adjunxit, jubendo quod jam condemnatus
Timotheus ab episcopatu abiret. Quemadmodum
enim res contigerint ex monumentis, quae supersunt
non sincere apparet. Quesnellus, qui a suo systemate
numquam recessit, sibi imaginatur Constantinopoli
habitum fuisse episcoporum conventum, et forte occasione
obitus Anatolii et novi CP. episcopi eligendi;
et praesentibus pontificiis legatis, Domitiano et Geminiano
episcopis, lectas fuisse omnes epistolas
metropolitarum cum episcoporum subscriptionibus
ad Augustum missas, recitatam quoque S. Leonis
epistolam 134 ad eumdem imperatorem cum subjectis
SS. PP. testimoniis, atque praesentium absentiumque
<nobr><sub></sub></nobr> consensione Timotheum ipsum fuisse condemnatum.
<strong>542</strong> De hac in Timotheum sententia, ait idem
Quesnellus, sermo est in epistola S. Leonis ad Gennadium
Anatolii successorem: <em>Universorum</em> (inquit)
<em>Domini sacerdotum sententiis coarctatus.</em> Et rursus
S. pontifex explicare volens universalis Ecclesiae
gaudium, ob improbi Timothei ab Alexandrina sede
expulsionem, scribit ad imperatorem: <em>Sciat clementia
vestra omnes Ecclesias Dei cum laude vestra exsultare
pariter, et laetari, quod ab Alexandrinae Ecclesiae jugo
improbus parricida depulsus est</em> <small>[Note: <nobr><sub></sub></nobr> Leonis epist. 139.]</small>. Fateor quidem
omnes episcopos reprobasse Timothei Aeluri in
Alexandrinum episcopatum intrusionem, hunc tamquam
parricidam et haereticum exhorruisse, suumque
moerorem et Alexandrinae Ecclesiae cladem expressisse,
tot tantisque epistolis in encyclico codice regestis,
de quibus jam mentionem fecimus. Quid inde
vero? Num conjectura est conciliariter habitam fuisse
Constantinopoli congressionem, ut canonica sententia
ferri posset? An non haec canonica sententia prolata
<nobr><sub></sub></nobr> fuerat a sancto Leone Magno; qui iteratis vicibus,
etiam antequam legatos mitteret, imperatorem
rogaverat ut exsecutioni demandaretur Timothei invasoris
expulsio, et novus catholicus episcopus ab
Alexandrinis eligeretur? Non ea ratione igitur, quod
omnes episcopi, tam absentes quam Constantinopoli
commorantes, desideraverint et plausum fecerint
Timothei Aeluri depositioni, dicendum est jure horum
sententia fuisse damnatum et expulsum. Id certe
dumtaxat indicare habent laudata verba: <em>Universorum
Domini sacerdotum sententiis coarctatus;</em> sed attendentes
criminum gravitatem, omnes episcopi
summa consensione urgebant ut depositionis sententia
in Timotheum Aelurum a S. pontifice Leone prolata
incunctanter exsecutioni demandaretur.</p>
<p>6. Omnem tamen spem non abjecit Timotheus ab
Alexandrino throno expulsus, sed sibi blandiebatur
iterum illud posse obtinere, et consuetis adhibitis
artibus, venia ab Augusto obtenta, Constantinopolim
<nobr><sub></sub></nobr> venit, et quasi innoxius cum catholicis communicavit.
Admonitus S. Leo a Gennadio novo C. P. episcopo,
et audito (ait) sermone fratrum coepiscoporumque
nostrorum Domitiani et Geminiani, qui ex
Oriente Romam venerant, rescribit ad eumdem Gennadium,
valdeque conqueritur, quod communicaret
cum catholicis, multisque probat episcopatu non
modo indignum, sed etiam ob parricidium et sacrilegia
ab eodem patrata esse cavendum. Mandat ergo
Gennadio, ut non modo a publico conventu Ecclesiae,
sed a fidelium societate eum prohibeat. <em>Et ideo
dilectio tua sollicitudine qua claret eniti et elaborare
debebit, ne cum tam nefario homine sermo aliquis privatim
vel publice misceatur, neve sub specie correctionis
ejus quorumdam conventui praebeatur occasio, ne redeundi
integram capiat libertatem, de quo jam in edictis
suis princeps Christianissimus judicavit.</em> Duo tandem
menses effluxerunt, cum ecce duo legati ex
Alexandrina Ecclesia, Daniel presbyter nimirum et
<nobr><sub></sub></nobr> Timotheus diaconus, cum litteris novi episcopi
Alexandrini rite consecrati. Plebs enim et Alexandrinus
clerus communi consensione atque suffragio
Timotheum Solophaciolum rite solemniterque episcopum
renuntiarunt, et deinde ordinarunt. De qua
re summo gaudio S. Leo exsultans, statim eadem die
tres scribit epistolas: unam ad novum episcopum
electum et consecratum, eique gratulatur, eumque
hortatur, <em>ut eos qui veritati aliquatenus restiterunt,
reconciliandos Deo</em> (ait) <em>per Ecclesiae preces instanter
acquiras.</em> Secundam epistolam scripsit ad presbyteros
et diaconos ejusdem Alexandrinae Ecclesiae, quibus
pariter gratulatus est de piissimo affectu quo
invicem conjuncti servaverunt unitatem spiritus in
vinculo pacis, remota a seipsis ea discordiae bestia,
<em>quae vineam plantationis Dominicae</em> (sicut psalmus
<nobr><sub></sub></nobr> propheticus canit) <em>singulari feritate vastabat.</em> Eos
pariter excitat ad procurandam cujuslibet ordinis
Christianorum resipiscentiam; ut nimirum, abjecta
Eutychiana potissimum impietate, ad satisfactionis
<strong>543</strong> remedia adhibenda faciliori via pervenire possint
<small>[Note: <nobr><sub></sub></nobr> Epist. 140.]</small>. Tertiam tandem epistolam scripsit ad decem
Aegypti episcopos, quae in aliquibus tantum
verbis a praecedenti discordat; cum istis suam laetitiam
communicat, quod ille fuerit ordinatus episcopus,
quem <em>nullus ambitus traheret, nulla seditio impelleret,
nulla iniquitas incitaret; sed, in medio constituta
meritorum sanctitate, eum cunctis non dubitaret
praeponere quem sibi universitas cuperet praesidere</em> <small>[Note: <nobr><sub></sub></nobr> Epist. 141. Quae omnes scriptae fuerunt XV
Kal. Septembris anni 460.]</small>.</p>
<p>Hisce tandem rebus hactenus descriptis mire ea
cohaerent quae Liberatus diaconus in suo Breviario
tradidit. Qui indicaturus quemadmodum Alexandrinae
Ecclesiae pax reddita fuerit, narrat imperatorem
Leonem scripsisse duci Alexandriae <em>Stilae, ut pelleret
quidem ab episcopatu modis omnibus Timotheum, inthronizaret
autem alium decreto populi, qui synodum</em>
<nobr><sub></sub></nobr> (intellige Chalcedonensem) <em>vindicaret.</em> Deinde loquens
de novo episcopo Alexandrino electo, Timotheo
videlicet cognomento Solophaciolo, sive Asbus,
ait: <em>Hic vixit quidem sine seditione quiete in Alexandrina
Ecclesia omni tempore Leonis, et omni tempore
Zenonis, donec Basiliscus arriperet tyrannidem, Zenone
in Isauriam fugiente.</em> Nihil autem praesidii catholici
exspectare poterant a Basilisco, qui jam pridem
Timotheo Aeluro atque Eutychianis clam saltem
patrocinatus fuerat. Propterea, non mirum si, tyrannice
imperio obtento, <em>scripsit universo orbi sanctionem
suam, quam appellavit encyclicam contra
Chalcedonense concilium,</em> et Timotheum Aelurum in
suum episcopatum redire fecit, ut Timotheus catholicus
in Canopi castellum et in monasterio latuerit
<small>[Note: <nobr><sub></sub></nobr> Liberatus diaconus, in Breviario, cap. 13
et 16.]</small>. Novum hoc catholicae religionis excidium non
vidit S. Leo papa, cum jam a multis annis ex hac
<nobr><sub></sub></nobr> luce migrasset. Basiliscus namque juxta eruditissimi
Dionysii Petavii tabulas, summam imperii tyrannice
obtinuit anno 476, cum jam Simplicius papa Ecclesiae
clavum tenere coeperat, et jam S. Leo vivere
desierat, anno 461.</p>
<p>7. Quales autem quantosque labores pro Ecclesia
et Christo S. Leo pertulisset, et acres pugnas adversus
fidei hostes, scriptis dictisque debellatas haereses
cum victoriae triumpho, subiisset, ex dictis in hisce
nostris historicis Exercitationibus perspicue innotescit.
Scire autem aut animo capere promptum est qua
prudentia Ecclesiam rexerit, qua constantia apostolicae
suae sedis jura defenderit, servando semper, et
conservando sui muneris majestatem, a qua numquam
resilire aut deflecti potuit, propter dissidentium
Ecclesiarum motus, episcoporum Orientalium
studia et haereticorum molitiones. Intrepidus enim
restitit principum petitionibus, quae canonibus Nicaenis
et justitiae legibus adversabantur; synodos
horumque decreta abolevit, retractavitque, quandocumque
<nobr><sub></sub></nobr> divinis apostolicisque institutis non cohaerebant;
saluberrimas condidit leges, pro disciplinae
ecclesiasticae vigore reparando atque tuendo; lapsis
indulgentiam dare prohibuit, quoties poenitentia salutari
praeteritam contumaciam sincero corde non
retractassent; neque tandem poenarum canonicarum
relaxationes iisdem impertiri voluit, nisi aliqua publicae
utilitatis et perfectae concordiae casua id postulasset.
Certe magnificus, atque gloriosus, et vere
admirabilis in Ecclesiae negotiis administrandis repertus
est. Et potissimum quia post adeptum summum
pontificatum Ecclesia quatuor horrendis illis
haeresibus foedabatur; et totus Oriens duodecim annorum
spatio turbabatur, columnis Ecclesiae dejectis
aut vacillantibus; et tamen ex hac luce non prius
decessit quam parta ubique pace et obmutescentibus
undequaque haereticorum turbis.<span class="text-blue-600 font-bold"