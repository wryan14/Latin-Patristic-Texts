DE MANICHAEORUM HAERESI ET HISTORIA
LIBRI DUO. </center></h4>
 <h4><center>
<em>LIBER PRIMUS.</em> </center></h4>
 <h4><center>PROLOQUIUM. </center></h4><nobr><sub></sub></nobr> 
<p><strong>1</strong> Absoluto praeteritorum annorum labore, cum
dignius aliquid aggredi nostra voluntas ferret, multaque
in rerum sacrarum memoria illustria occurrerent,
in quibus opera praeclare collocari posset, ut
ad Manichaeorum potissimum historiam animum appelleremus,
ipsa nos amicorum consilia et cohortationes
impulerunt. Cum enim ad ecclesiasticae et
Christianae reipublicae utilitatem plures clarissimi et
eruditione praestantissimi viri, modo unam, modo
alteram haereticorum conscripserint historiam, ex
quibus luce clarius emicant sacrorum pastorum auctoritas,
animi robur, munerisque praestantia in iis
exagitandis et refellendis, eam in opinionem ducebar,
me lectoribus et optimae critices studiosis rem gratam
facturum, si ad hanc subeundam provinciam consilium
et laborem converterem. Nec vero me latebat
multa de hac haeresi hinc illincque in aliorum scriptis
sparsa legenda occurrere. Quae si quandoque ad veritatis
<nobr><sub></sub></nobr> apices librata redigerentur, et in unum veluti
corpus adornata contraherentur, facile lectorum animus
a tot tantisque molestiis liber evaderet, quas
modo subire cogitur, cum in multorum scriptorum
voluminibus evolvendis, tum ob varias res indigestas,
multisque difficultatibus implexas, quae in hoc
disserendi scribendique genere offendi solent; quaeque
potissimum ingenia torquent, et in errores quam
facillime trahere consueverunt. Non ignorabam pariter
catholicum virum J. Beausobre, Gallico idiomate
Manichaeorum historiam, suis partibus potius
quam veritati consonam, conscripsisse, quam deinde
anno 1734 typis Friderici Bernard Amstelodamii pluribus
notis ornatam publicavit. Sed quae et quanta in
catholicae fidei odium atque perniciem is auctor ausus
sit comminisci, vix et ne vix quidem a quopiam explicabitur,
cum censorium stylum unice in vetustos
sanctos Patres, in Romanae sedis pontifices et in sacras
synodos hujus haereseos occasione coactas strinxerit;
<nobr><sub></sub></nobr> ut nimirum horum scribendi dicendive rationem, et
agendi oeconomiam, falsis annotationibus carperet,
penitusque dejiceret, aut in pravam saltem significationem
detorqueret. Quare etiam in hujus operis vestibulo
me oportuit animadvertere, molestis satis
operosisque concertationibus animum esse implicaturum,
si hos Beausobrianos libros, quos nonnisi sero,
et postquam decem et septem hujus historiae capita
scripseram, inter manus habere potui, rejicere, horumque
errores diluere statuerem. Verum cum in
percurrendis acatholici viri libris innumera offendissem
quae et veritati et meis animadversionibus
repugnabant, idcirco quae jampridem conscripseram
ad aliam methodum disserendive rationem redigere
nisus sum, ne de Manichaicis rebus quasi jejune et
exiliter <strong>2</strong> disputasse viderer. Igitur ubi tempus ex
quotidianis studiorum exercitationibus, aliisque muneribus
quibus, vel in claustris, vel extra claustra,
operam dare debeo, mihi superesse potuit, non fuit
consilium socordia atque desidia bonum otium conterere;
<nobr><sub></sub></nobr> sed mecum ea reputabam quae in commune et
litterariae rei bonum, et ecclesiasticae historiae conscribendae
conferri possent. Igitur de tota Manichaeorum
historia quam verissime disserere statui. In quibus
<nobr><sub></sub></nobr> quidem libellis componendis, nullis partium studiis
a quibus animus scriptoris prorsus alienus esse debet,
me adhaesurum profiteor, cum solam veritatem mihi
in his aliisque subsequentibus concertationibus pro
viribus sequendam et propugnandam proposuerim.</p>
<br> <h4><center>CAPUT PRIMUM.
<em>De praecipuis Manichaeorum sectae auctoribus.</em> </center></h4>
<p>Manichaeorum haeresis, ab uno potissimum hujus
nominis homine sic nuncupata, tres praecipuos habuit
auctores. Sed qui omnium primus illius nefariae sectae
fundamenta jecit, atque palmares errores confirmavit,
fuit quidam Saracenus, Scythianus appellatus, ex
Arabum gente in Palaestinae confiniis educatus, qui
Graecorum litteris cum operam dedisset, easdem optime
quidem fuit assecutus.</p>
<p>1. Is ergo primo mercaturam exercens, ad Indos
profectus est, et brevi tantam divitiarum copiam sibi
comparavit, ut deinde Alexandriam adveniens,
<nobr><sub></sub></nobr> se totum philosophiae studio et Aegyptiorum disciplinis
tradiderit, atque mercatura relicta, Aristotelicam
vitam imitari voluerit. Abundans itaque otio
atque divitiis, acri simul pollens ingenio, nova, sed
paradoxa dogmata in orbem inducere secum reputavit.
Cujus quippe desiderii causa, Empedoclis, aiunt,
sententiam secutus, duo rerum principia coaeterna
commentus est: unum bonum, malum alterum; illud
Deum ac lucem, hoc materiam et tenebras appellavit;
qui error fuit unum ex palmaribus dogmatibus Valentinianorum
et Marcionitarum, secundo Ecclesiae
saeculo catholicam Christi religionem vexantium. Alia
quoque figmenta ex Pythagorae principiis derivata,
non solum animo revolvebat, et in vulgus spargebat;
sed et scripto consignavit. Cum videlicet quatuor
conscriptis voluminibus, meris fabulis mendaciisque
refertis, ea nequitiae et impietatis ova edidit, ex quibus,
Manete postmodum cubante, tot tantaque diabolica
germina prodierunt. Singulis autem conscriptis
<nobr><sub></sub></nobr> voluminibus nomen imposuit, atque primum vocavit
<em>Evangelium,</em> alterum <em>Capita,</em> tertium <em>Mysteria,</em>
quartum <em>Thesauros.</em></p>
<p>His ergo praesidiis adjutus Judaeam proficiscitur,
cum legis Mosaicae senioribus disputaturus. Sed cum
ab iisdem, divinarum Scripturarum subsidio, fuisset
superatus, verecundiae et turpitudinis notam magicis
incantationibus delere studuit, et Hierosolymitanis
Judaeis praestigiis illudere conatus est. Magicis itaque
artibus usus quas olim in Aegypto et India didicerat,
cujusdam domus tectum conscendit, ex quo vel a
Deo percussus, vel mente alienatus, ut S. Cyrillus
Hierosolymitanus scribit, se praecipitem dedit, suasque
quem
facultates et laudatos libros Terebintho servo suo,
quem haeredem constituerat, reliquit. Haec de Scythiani
patria, moribus, vita, institutis et libris, cum
veteres, tum recentiores scriptores tradiderunt. Horum
nullus tamen illud tempus quo vixit exacte definivit.
Et quamvis Epiphanius <strong>(Haer. 66)</strong> indicare
videatur eum circa apostolorum tempora Hierosolymam
<nobr><sub></sub></nobr> profectum, tamen in laxiori significatione ejus
verba accipienda esse Guillelmus Caveus contendit <small>[Note: <nobr><sub></sub></nobr> Guillelmus Caveus, saeculo Novatiano, pag. 90.]</small>,
affirmando nimirum ea esse explicanda: <strong>3</strong> <em>De saeculo
aevum apostolicum proxime secuto, adeo ut vergente ad
</em><nobr><sub></sub></nobr> <em>exitum saeculo secundo Scythianum diem fatalem obiisse
censeri possit.</em></p>
<p>Epiphanio tamen et Caveo Beausobre refragatus
est. Qui de Scythiani et Manichaici dogmatis origine
verba faciens, nobiscum quidem ex Arabum, non
Scytharum gente, Scythianum natum esse affirmat:
sed variis incertisque conjecturis insistens, ad tertium
usque saeculum hujus natalis diem protrahit,
eumque Maneti fuisse coaevum confingit; eo dumtaxat
admisso discrimine, quod ille provectiorem
aetatem, is vero juniorem ageret; eosque inter epistolarum
etiam consuetudinem intercessisse. An vero
hic ratiocinandi modus tempus quo hujus haereseos
princeps floruit certo definiat, an vera vel supposititia
sit illa epistolarum consuetudo, lector ipse judicabit.
Nos interim laudatas Beausobre conjecturas prorsus
labare contendimus, hoc unum animadvertentes, veteres
videlicet scriptores in designandis iis Christianis
viris qui secundo labente Ecclesiae saeculo floruerunt,
non absimiles loquendi formulas adhibuisse; et idcirco
<nobr><sub></sub></nobr> Epiphanium in crimen vocari haud posse quod
affirmaverit Scythianum circa apostolorum tempora
Hierosolymam fuisse profectum. Eo enim saeculo
labente, multi apud Hierosolymam apostolorum auditores
adhuc erant superstites, quos inter unus fuit
celebris Hegesippus; in Asia vero Quadratus et Polycarpus,
quos vel apostolos appellatos novimus, vel
apostolicos viros, quia ab apostolorum institutis nec
leviter resilire audebant. <small>[Note: <nobr><sub></sub></nobr> Consule Eusebium, lib. IV Hist. Ecclesiast., cap.
15 et 22; lib. V, cap. 8.]</small> Id pene innumeris
locis affirmavit Eusebius, qui etiam de sancto Irenaeo
verba faciens, eum <em>apostolici cujusdam viri</em> sermones
memoriter didicisse commemorat. Non ergo
mirum quod Epiphanius Scythianum Hierosolymam
circa apostolorum tempora profectum arbitratus sit,
cum divina dispositione factum inveniamus quosdam
apostolicos viros, Christi apostolorum auditores, usque
ad tertii saeculi initium in vivis exstitisse. Photius
sane <small>[Note: <nobr><sub></sub></nobr> Photius lib. I Hist. Manichaeorum, cap. 11: <em>Si
qui autem a principio velint eorum impietatem</em> (Manichaeorum
videlicet) <em>et unde prima semina jacta fuerint
conspicere, Cyrillus, cui sacrae Urbis gubernacula
fuere, ipsis in historiam dux erit; nec non miraculis
</em><nobr><sub></sub></nobr> <em>magnus Epiphanus.</em>]</small> vir naris emunctioris, quem ipse Beausobre
saepissime laudat, quique Epiphanii scripta
<nobr><sub></sub></nobr> non semel lustravit, in hunc invehi veritus est.
Immo contra Manichaeos scribens, cum ad Cyrilli
Hierosolymitani, tum ad Epiphanii libros contra
hanc haeresim scriptos, absque ulla falsitatis levi
suspicione provocat, et ipsum Epiphanium <em>miraculis</em>
magnum appellat.</p>
<p>Explicato itaque Epiphanii loquendi modo, adhuc
aliud Beausobre commentum eripiendum est <strong>(Lib.
I, c. 11)</strong>. Scythianum videlicet Maneti coaevum fuisse.
Ut vero sensim id lectoribus persuadere posset, praejudicatam
primo Graecorum et Latinorum opinionem
refert, qua Arabum mores, cultum et philosophiam
damnare solent, quique cum deserta loca inhabitent,
vulgo barbarorum nomine vocati sunt. At Arabes
scientiarum et bonarum artium studio atque
cultui deditos fuisse, reginae Sabae Jerusalem ad
Salomonem proficiscentis exemplo probare contendit:
tum Pythagorae studendi ratione, qui post notitiam
scientiarum in Aegypto acquisitam ad Arabum
populos quoque se transtulit, ut plenius deinde ab
<nobr><sub></sub></nobr> horum rege institueretur. Quid plura? Beausobre
<strong>(Ibid., p. 20)</strong> quaedam varia elogia de Arabiae gente
in Mahometis Vita descripta in suam transtulit historiam,
ut exinde colligat vernaculam horum linguam
omnibus numeris esse mollem, atque suavem, magna
eloquentia et poetica arte ornatam; homines vero
caeteris aliis praestare ingenio, et facilitate cogitandi,
quorum vitae institutionem multa simplicitate a patribus
familiarum ad pueros filios derivatam, pollere,
compertum esse affirmat. Neque hisce rebus
<nobr><sub></sub></nobr> parum, nihilumve ad rem nostram spectantibus,
dumtaxat Manichaicae historiae scriptor insistit: sed
de Arabum religione verba faciens, arbitratus est
diutius apud eos puriorem quam apud Judaeos floruisse;
praesertim cum Israelitae, ob varias Aegyptiorum
<strong>4</strong> superstitiones, quam saepissime a vero Dei cultu
recedere ausi fuerint, Mosaicam legem falsis ritibus
labefactando. Sed ulterius progrediens, praemittit
primum quamdam comparationem Scythianum inter
et Mahometem, ambos haereseon et pravorum dogmatum
architectos, ex Arabia pariter profectos. Et
ne lectores sibi suadeant malos daemones et mendaciorum
spiritus illius terrae incolis dominari, illis
objicit Moysen, ad summi Dei ministeria assumptum,
cum in Arabiae Madianitarum solitudinem se receperat,
eo tempore videlicet quo in Aegyptum fuerat
missus ut divina legatione fungeretur ad idololatriae
exitium.</p>
<p>His itaque aliisque similibus a Beausobre praemissis
ad nugas potius quam veram eruditionem ostendendam,
<nobr><sub></sub></nobr> statim ad geographorum provocat tabulas,
et Arabiam in suas partes dividit, subjungens se
facile arbitrari potuisse Scythianum ex Arabia montosa
ortum habuisse. Cui quidem opinioni Archelai
et Epiphanii testimonia suffragari videntur. Qui
obscure saltem indicant Scythianum Aegyptiacam
habuisse uxorem, hancque originem habuisse in ea
Arabiae parte quam Desertam appellant. His conjecturis
ductus, credidit Beausobre Manichaeum presbyteratu
fuisse insignitum, eoque munere functum
in provincia d'Ahuaz, in qua huc illucque etiam
prava sua dogmata spargendo docebat. Ex tali porro
<small>[Note: <nobr><sub></sub></nobr> De Manetis sacerdotali munere verba faciemus
cap. 4 hujus operis.]</small> tantarumque rerum copia ipse Beausobre, aliorum
testimoniis rejectis, colligere se posse arbitratur
Scythianum inter et Manichaeum aliquod epistolarum
commercium intercessisse, quod argumento esse
potest Scythianum serius floruisse, atque Maneti
coaevum. Duo pro hac conjectura epistolarum fragmenta
laudat: alterum illius epistolae quam Scythianus
<nobr><sub></sub></nobr> Saraceno Condato dederat, alterum cujusdam
epistolae quam Manes Scythiano inscripsit, quae Photius
nobis asservavit, ut videre est apud Fabricii
Graecam Bibliothecam lib. V, pag. 284.</p>
<p>Haec itaque sunt gravissima illa momenta quae
Beausobre animum movere potuerunt ut, rejectis
Cyrilli, Hierosolymitani episcopi <small>[Note: <nobr><sub></sub></nobr> Cyrillus, catechesi 6; Epiphan., haeresi 66;
Titus, lib. I; Heraclianus, apud Photium, in Bibliotheca,
cod. 85.]</small>, Epiphanii, Titi
Bostrenorum episcopi, Heracliani aliorumque testimoniis,
comminisceretur ejusmodi epistolarum commercium.
At quis umquam affirmavit Scythianum
illum ad quem Manes epistolam dedit (si tamen
genuina sit), eum hominem Saracenum fuisse de quo
in praesens agitur? Id sane Photius reticuit, qui praecedentium
Patrum historias secutus, has falsitatem
subolere haud indicavit. Indicasset tamen, si aliquid
a veritate alienum in iis offendisset. Et quidem alterum
hominem exstitisse, qui vulgo Scythianus
appellabatur, et ad quem Manes laudatam epistolam
scripsit, auctor est Tillemontius <small>[Note: <nobr><sub></sub></nobr> Tillemont., etiam a Beausobre laudatus.]</small>, qui quidem minime
sibi potuit persuadere Manichaicae sectae primum
<nobr><sub></sub></nobr> parentem Scythianum adhuc tertio currente
Ecclesiae saeculo in vivis exstare potuisse, cui Manes
ejusmodi epistolam daret; praesertim cum is de quo
agimus, antequam mala morte periret, jam ab Arabiae
confiniis recesserat, seque in Judaeam receperat, varias
cum Mosaicae legis senioribus habuit concertationes,
ubi magicis incantationibus et praestigiis
Hierosolymitanis Judaeis illudere conabatur.</p>
<p>Quare laudatus Tillemontius merito duos ejusdem
nominis viros distinguere debuit, ne in malam fidem
<nobr><sub></sub></nobr> SS. PP. qui Scythiani gesta scripsere adduceret.
Unde Beausobre, distinctionis hujus causa, perperam
Tillemontium de invidia reprehendit <strong>(Lib. I,
p. 26)</strong>. Joannes Christophorus <small>[Note: <nobr><sub></sub></nobr> Wolfius, in notis ad cap. 12 lib. I contra Manichaeos
a Photio scripti, habet: Scythianum hunc
ad apostolorum tempora ab Archelao, lib. I, referri
merito mireris, cum ipsius narratio inferat inter
Scythianum et Manetem unum tantum Terebinthum
primum illius discipulum intercessisse, si forte aetate
provectior fuerit, videre potuerit, id quod persuadere
<nobr><sub></sub></nobr> nobis poterat fragmentum epistolae ad Scythianum,
modo idem is cum nostro sit, a Manete scriptae,
quod habes apud cl. Fabricium in Bibliotheca Graeca
lib. X, pag. 284.]</small> Wolfius sane <strong>5</strong> non
tantum ad duo illa epistolarum fragmenta animadvertit,
sed de Scythiani aetate verba faciens, nec Archelaum,
nec S. Epiphanium de errore arguit, et expresse
in dubium revocat an ille Scythianus a Manete
epistolas accipere potuerit, cum inter eos Terebinthum
statuere oporteat. Merito itaque suspicatur
Manetis epistolam ad alium Scythianum datam fuisse;
quinimmo, et Manetem ipsum quandoque Scythianum
appellatum asseverat; quemadmodum et Beausobre
fatetur, ut cap. 4 hujus operis ipsi dicturi
sumus. Non itaque Wolfius, qui duos Manichaicae
historiae libros a Photio conscriptos eruditis notis
adornavit, et in lucem edidit, Scythianum, de quo
agimus, cum altero (forte recentiori) confundere ausus
est, cum id ex Photio non colligat, et Photius
ipse Epiphanio suffragatur: sed haerens suspensus,
<nobr><sub></sub></nobr> ne Patres in invidiam adduceret, neve ipse in errorem
raperetur, saltem rem nullis rationibus circumscriptam
reliquit; aut animo nostrae potius opinioni
suffragari debere censuit.</p>
<p>2. Jam vero ad Terebinthum, Scythiani successorem,
gradum faciamus, multa contra Beausobre dicturi
hujus operis cap. 3. Scythiano igitur vita functo,
ejus haeresis minime interiit. Sed acrior quasi evasit,
ministerio Terebinthi, quem alii discipulum, alii vero
illius servum appellarunt. Hunc quippe Scythiani
assiduum comitem, omniumque arcanorum participem
fuisse, communi veterum PP. consensione probatum
est. Qui post praeceptoris interitum, cum aliquamdiu
in Palaestina haesisset, secum asportatis
opibus et scriptis quae testamento sibi Scythianus reliquerat,
in Persidem aufugit, apud viduam quamdam
hospitio acceptus, et se Buddam appellavit, ut tutius
lateret. Disputationes primum habuit cum Mithrae sacerdotibus.
Sed cum ab iisdem turpissime convictus
<nobr><sub></sub></nobr> et superatus fuisset, animum deinde ad praestigias et
magicas artes, praeceptoris sui exemplo, convertit;
iis efficere studens, ne quis deinceps sibi contradicere
auderet. Quare superiorem domus partem conscendens,
a daemone percussus, et in sublime jactatus,
miserrime interiit, vidua apud quam diverterat
librorum et divitiarum haerede facta. Quod vero ad
librorum spectat haereditatem, hos a Terebintho in
Perside conscriptos Socrates asseverat, quem deinde
Tollius secutus est. Sed cum veteres illos libros Scythiano
ascribant, in hac parvi momenti quaestione
nunc non immorabor.</p>
<p>3. Hos libros ergo, sicut accepimus, vidua Terebinthi,
seu Buddei haeres, usque ad obitum apud se
servavit. Quae, cum aliquot annis antequam decederet
se sine liberis esse videret, Cubricum quemdam
genere Persam, septennem sibi in mancipium emit.
Hunc cum postea libertate donasset, Persarum disciplinis
primum erudiendum curavit. Deinde non multo
<nobr><sub></sub></nobr> post e vita decedens, cunctas facultates cum libris
a Terebintho apud se depositis, Cubrico ex testamento
reliquit. In tanto ergo, tamque sublimi prosperae fortunae
statu constitutus, praecedentem suae servitutis
conditionem exhorruit, ac subinde veritus ne sibi
cederet in opprobrium, rejecto Cubrici nomine, illud
aliud Manetis sibi assumpsit. Quid vero istud vocabulum
apud Graecos potissimum significet, paucis
descripsit Eusebius Caesariensis dicens <strong>(Lib. VII Hist.
Eccl., c. 27)</strong>: <em>Quo tempore Manes quidam, secundum
nomen insaniens, et instinctu daemonis agitatus, invisam,
</em><nobr><sub></sub></nobr> <em>et exsecrabilem omnibus haeresim docet.</em> Pro <em>insania</em>
itaque Graeci, ut ex eo Manetis nomine irridendi
occasionem arriperent, illud interpretati sunt, ut post
Eusebium Cyrillus Hierosolymitanus etiam testatus
est <strong>(Catech. 6)</strong>, quibus deinde S. Augustinus suffragatur.
Quam quidem infamiae notam vitare volentes
Manetis discipuli, producto vocabulo Manichaeum appellarunt,
littera N. geminata. <em>Manichaeum</em> (ait Augustinus
<strong>(Lib. de Haeresibus, cap. 46)</strong> <em>discipuli ejus
appellare maluerunt, devitantes nomen insaniae. Unde
quidam</em> <strong>6</strong> <em>eorum quasi doctiores, et eo ipso mendaciores,
geminata littera N. Manichaeum vocant, quasi
mannam fundentem.</em> Sed apud Persas, Chaldaeos, et
Syros quidpiam honoris, non contumeliae, illud
vocabulum indicasse Caveus, ex eodem Cyrillo et
Epiphanio ostendit. Nam Persae pro sermone illud
sumebant, cum impostor ille insignem prae se ferret
dialecticam, et Chaldaei et Syri illud <em>vas</em> interpretati
sunt; quasi scilicet, ad instar sancti Pauli se <em>vas</em> a
Deo electum esse, sacrilegus et amens homo significare
<nobr><sub></sub></nobr> voluerit. Ab his ergo tribus sacrilegis impostoribus,
Scythiano videlicet, Terebintho, et Manete,
diabolicam hanc sectam originem duxisse sufficienter
arbitror explicatum. Quae vero de hisce variis Manetis
nominibus, horumque etymologiis; quae de hujus
patria, institutis, atque muneribus copiose Beausobre
scripsit, capite 3 et 4 hujus operis ad examen revocare
nobis opus erit; ut nimirum quamplurima hujus
scriptoris nugatoria argumenta et conjecturas eripiamus;
et pro viribus veterum PP. Latinorum et Graecorum
traditionem, antiquam Ecclesiae disciplinam,
et catholicorum scriptorum persuasionem tueamur.
Tunc vero quantum suis studiis, et acatholicae religionis
partibus, Beausobre indulserit, luculentius
patefaciemus.</p>
<br> <h4><center>CAPUT II.
<em>Quo tempore potissimum Manes sua dogmata in orbem
spargere coeperit. S. Leonis Magni</em> <small>[Note: <nobr><sub></sub></nobr> S. Leo Magnus, serm. de Pentecoste 2, c. 4.]</small> <em>testimonium
illustratur, et de nimia oscitantia Paschasius Quesnellus
convincitur.</em> </center></h4><nobr><sub></sub></nobr> 
<p>1. Ex homine vita moribusque barbaro, cui acre
erat ingenium, summaque cum daemonibus familiaritas,
quique etiam, ob dialecticae abusum, sermonibus
suos decipiebat auditores, nonnisi mala nequitiae
germina oriri poterant; quae in Christianum orbem
eruperunt, quando jam S. Felix Romanae sedis clavum
tenebat. Id inter caeteros scripsit Eusebius loco
superius laudato <strong>(Hist. Eccles. lib. VII, cap. 27)</strong>. Qua
in re, non satis accuratam esse arbitramur Guillelmi
Cavei Chronologiam, qui hujus haereseos initia ab
anno 277 repetenda esse asseverat. Felix quippe
renuntiatus fuit pontifex anno 270, annis quinque
dumtaxat regnavit, et obiit Aureliano imperante, ut
ex Romanorum pontificum tabulis atque catalogis,
cum Dionysius Petavius, <small>[Note: <nobr><sub></sub></nobr> Petavius, Rationario temporum tom. II.]</small> tum clarissimus vir
Franciscus Blanchinus, exacte probarunt. Sed eam
haeresim multo post erupisse, minime indicare potest
<nobr><sub></sub></nobr> celebre quoddam sancti Leonis Magni testimonium,
quo inter concionandum affirmavit: Manetem
eo tempore damnandum innotuisse, <em>quo post Resurrectionem
Domini ducentesimus et sexagesimus annus
impletus est, Probo imperatore Paulinoque consulibus,
cum octava jam in Christianos persecutio desaeviret.</em>
Ad quod quippe testimonium Paschasius Quesnellus
animadvertens <strong>(Tom. I, in notis ad serm. 2 de Pentecoste,
not. 1, 2, 3)</strong>, plurimum negotii ut faceret,
tria potissimum annotavit. Primum videlicet mendum
ibi subesse suspicari a Dionysio Petavio, in annotationibus
<nobr><sub></sub></nobr> ad Epiphanium, pag. 227, et pro numero
CCLX, translato numero uno, legendum CCXL.
Ratio est quod Probi et Paulini consulatus incidit in
annum fere Christi 277 in aera Dionysiana, quo ex
numero 31, inquit, annis deductis, 246 anni reliqui
sunt ab <em>Ascensione Domini.</em> Ita ex Petavio ratiocinatur
Quesnellus cod. Oxoniensis auctoritate insistens,
sequentem Rom. num. CCL exhibentis. Cujus erroris
causam in typographos, aut in amanuenses esse rejiciendam,
jam pleraque Vat. mss. exemplaria, quae
ad marginem ipsi annotabimus perspicue patefaciunt.
Codices <strong>7</strong> namque quibus ad S. Leonis Opera castiganda
usi sumus laudatam annorum summam litterarum
elementis minime describunt, sed notis numericis,
quas Romani semper in eorum calculis et
supputationibus adhibuere, designant. Profecto si
ille annorum numerus, ut in vulgatis S. Leonis sermonibus
exprimitur, subsisteret, jam plane tota
Christianae et civilis rei chronologia pessum iret.
Nam Manes damnandus non innotuisset nisi tertio
<nobr><sub></sub></nobr> Ecclesiae saeculo exeunte, anno videlicet a Christo
nato ducentesimo nonagesimo primo; quando jam
non Probus et Paulinus, sed C. Junius Tiberianus
et Cassius Dio consulatum agebant. Sed tum Manetem
regis Persarum decreto jam fuisse interfectum
quis poterit ignorare?</p>
<p>2. Alterum quod annotavit Quesnellus, lippis tonsoribusque
perspectum est. Nec enim inter eruditos
est qui ignoret Probum et Paulinum nisi post Aureliani
imperatoris necem consulatus honorem et munus
fuisse assecutos; istudque esse rejiciendum in
Christi annum 277, ut Petavii tabulae declarant, et
Beausobre etiam fatetur in sua priori parte de Manichaeorum
historia, ut in quarto sequenti cap., congressionem
cum eo habituri, videbimus. Nescio
tamen quo fundamento Quesnellus subjecerit corrigendos
esse Fastos Consulares Cassiodori, aut Ecclesiasticos
Annales, qui ad Christi annum 277 Probi
consulatum cum septimo imperatoris Aureliani anno
<nobr><sub></sub></nobr> componunt. Aurelianus enim, ut sacra et profana
produnt monumenta, quinque dumtaxat in imperio
annis consumptis, Christi anno 275 interfectus est;
fraude scilicet Mnesthei, secretariorum notarii ad Coenophrusium,
inter Byzantium et Heracleam. Aureliano
deinde sublato, post interregnum mensium circiter
septem, Tacitus Caesar a senatu renuntiatur,
qui ducentesimum post diem, apud Tarsum febri
diem clausit. Cui Florianus frater cum subrogatus
esset, a majori exercitus parte Probus imperator
constitutus est. Quam rem nimis indigne ferens Florianus,
desperatione actus, incisis sponte venis, post
60 dierum spatium, Christi anno 276, moritur. Non
igitur Ecclesiastici Annales Probi consulatum cum
septimo Aureliani imperatoris anno componere potuere,
cum is nonnisi per quinquennium Romanum
administraverit imperium. Eam autem erroris causam
fuisse arbitror: Probum, videlicet, Aurelium
quoque nominari. Cum igitur in Romanorum consulum
<nobr><sub></sub></nobr> tabulis, anno 277, ista nomina legenda occurrant:
Aurelius Probus; idcirco aliqui forte suspicati
sunt Aureliani imperium biennio esse producendum,
ut isto adhuc superstite, Probus consulatum obtinere
potuerit. Verum ex his nemo sibi blandiatur Cavei
sententiam de Manichaeorum exordiis firmiorem evadere
posse. Nam S. Leo Magnus, laudato testimonio,
haud quaquam de hujus sectae exordiis disseruit, sed
de eo tempore <em>quo damnanda innotuerat.</em> Quasi ibi
innuere voluerit Manichaeorum errores jam pridem
prodiisse in orbem, hucque atque illuc per diversas
Orientis partes, Manetis discipulorum ministerio potissimum
et praedicatione fuisse disseminatos, ita ut
ejusmodi diaboli falsitates, et superstitiones obscenae,
jam multis in locis evulgatae, ipsis Ecclesiarum episcopis
innotescerent. Haec sane in instanti fieri potuisse
quis arbitrabitur? Potissimum cum Persidem
<nobr><sub></sub></nobr> inter et Romam tanta locorum distantia intercedat,
ut ea haeresi vix exorta Romanae sedi statim prodita
esse haud potuerit. Illud denique accedit, jam anno
277, quo Aurelius Probus et Paulinus consulatum
agebant, Archelaum Cascharae in Mesopotamia episcopum,
sanctitate et eruditione florentem, Manetis
se furori strenue ac constanter objecisse, ut tradunt
Epiphanius, haeresi 66, et Cyrillus Hierosolymitanus,
cath. 6.</p>
<p>3. Tertium denique, quod Quesnellus in medium
adducit, ad illa Leonis verba: <em>Cum octava in Christianos
persecutio desaeviret,</em> referendum est. Annotator
ergo animadvertit: Si de Aureliani persecutione ibi
Leo loquitur, ut videtur omnino, haec non <em>octava</em>
fuit, sed <em>nona,</em> quemadmodum numerat Augustinus,
de Civitate Dei lib. XVIII, cap. 61. Sed Leonem in <strong>8</strong>
enumerandis Ecclesiae tyrannis et persecutionibus
Augustinum fuisse secutum, undenam Quesnellus
comminiscitur? An sibi suadet veteres recentioresque
scriptores in Ecclesiae persecutionibus enumerandis
<nobr><sub></sub></nobr> omnino convenire, et Aurelianum necessario inter
Christianorum tyrannos esse recensendum? Falsa
consecutio. Aliam quippe et aliam scribendi rationem,
alium et alium sibi PP. scopum praefixerunt in iisdem
persecutionibus describendis. Eusebius enim,
de Aureliano disserens, affirmat hunc primis sui imperii
annis numquam Christianis infensum fuisse.
Immo cum Pauli Samosateni causa tunc ageretur, ita
se ecclesiasticorum jurium vindicem Aurelianum
exhibuisse docet, ut ipse manu publica de Ecclesia
Paulum expelli mandaverit. Quod si deinde, temporis
decursu, mite sui animi propositum malis aliorum
consiliis depravaverit, ut etiam <em>persecutionem erga</em>
<small>[Note: <nobr><sub></sub></nobr> Euseb. Caes. lib. VII Hist. Eccl., cap. 22.]</small> <em>Dei Ecclesias meditari voluerit, eo usque ut dicatur
quod, dictatis jam litteris et scriptis, cum superesset
sola subscriptio,</em> haec tamen prava voluntas nullum
prorsus effectum sortita est. Deus quippe <em>subscriptionem
nefandae</em> Aureliani dexterae deturbavit. <em>Morte
enim subita condemnatur, qui de piorum morte censebat.</em>
<nobr><sub></sub></nobr> Difficulter igitur dabo Aurelianum Eusebio auctore,
inter Ecclesiae tyrannos ibi enumeratum, cum
ille decesserit non subscriptis adhuc impiis edictis.
Eusebio quoque consonat Lactantius <strong>(Lib. de Mortibus
persecutorum)</strong> scribens: <em>Aureliano non licuisse
quae cogitaverat perficere, sed protinus inter sui furoris
initia fuisse exstinctum.</em> Hanc vero eamdem scribendi
rationem, S. pontificem fuisse prosecutum, quis inficiabitur?
Is enim in recensendis tyrannorum persecutionibus,
eas dumtaxat enumerare in mente habuit,
in quibus innumera martyrum millia ipsis suis victoriis
Spiritum sanctum sibi datum fuisse probavere.
At sub Aureliano ubi martyres? A quibus scriptoribus
recensentur? Quot millia enumerantur? Proferant
in medium adversarii acta consularia in quibus,
et poenarum, seu mortis genera et martyrum confessiones
describebantur. Indicet ipse Quesnellus consulum
et praefectorum nomina, qui imperialibus
Aureliani decretis obtemperantes, Christianos quaerebant,
<nobr><sub></sub></nobr> ut in eos morte animadverterent. Horum
generum profecto monumenta, nec Eusebius, nec
Lactantius, nec alius quisquam in medium adduxit,
ut revera affirmare possimus <em>innumera martyrum
millia ipsis suis victoriis probavisse impletum esse quod
Dominus promiserat dicens: Cum autem tradent vos,
nolite cogitare quomodo aut quid loquamini. Dabitur
enim vobis in illa hora quid loquamini. Non enim
vos estis qui loquimini, sed Spiritus Patris vestri qui
loquitur in vobis</em> <small>[Note: <nobr><sub></sub></nobr> Matthaei X, 19, 20]</small>.</p>
<p>4. Ut vero S. pontificis loquendi scopus, quem
Quesnellus minime assecutus est, perspicue constet;
quid hocce argumenti genere probare, quidve inter
concionandum populo suadere voluerit, sedulo expendamus.
Praecipuum itaque Manetis dogma S. Leo
Magnus ibi prosternere sibi proponit, quo nimirum
blasphemus ac sacrilegus ille falsitatum architectus
<nobr><sub></sub></nobr> se promissum a Domino Paracletum esse profitebatur,
<em>quem non prius venisse, quam ille infelicium deceptor
oriretur. In quo ita Spiritus sanctus manserit, ut non
aliud fuerit Manes ipse quam divinus Spiritus.</em> <small>[Note: <nobr><sub></sub></nobr> Perperam ab hac blasphemia Manetem purgare
Beausobre nititur. Consule cap. 4 hujus operis. S.
Leo, serm. superius laudato.]</small> Ad
tantae itaque impietatis commentum, supra quod
totius Manichaeae sectae artificium construebatur,
subvertendum, primo ad ea novi Testamenti provocat
testimonia, quibus jam apostolis adhuc in
carne existentibus, caeterisque discipulis et fidelibus,
Spiritum sanctum promissum et datum fuisse
ostendi solet. Cujus quippe missionis et adventus
causas admirabilisque virtutis effectus aliquos
enumerans, doctrinae primo novitatem, profanarumque
rerum praedicationem, ab eo sancto Spiritu
prorsus alienas esse asseverat. <strong>9</strong> <em>Quia nec alia insinuanda
erat veritas, nec alia praedicanda doctrina,
praeter eam quam Christi Dei Filius docuerat. Sed oportebat</em>
(ait) <em>capacitatem eorum qui docebantur augeri et
multiplicari constantiam illius charitatis quae omnem
</em><nobr><sub></sub></nobr> <em>formidinem foras mitteret, et furorem persequentium
non timeret.</em> Mirabiles autem hos sancti Spiritus effectus,
tyrannos, mundum et daemones ipsos jam in
apostolis Christique discipulis semper conspexisse,
<em>quando isti ad tolerantiam passionum, sub nulla jam
tempestate trepidantes, fluctus saeculi, elevationes mundi,
fide supergrediente, calcarunt, et morte contempta,
omnibus gentibus Evangelium veritatis intulerunt,</em> ex
Ecclesiae memoriis probare S. Leo assumit. Quod ut
felicius praestaret, ad eas provocat tyrannorum persecutiones,
quae tamquam ignes, aut lapides lydii, et
martyrum constantiam, et evangelicae praedicationis
veritatem probarunt. Propterea in iis persecutionibus
recensendis, eas dumtaxat enumerare oportebat quae
a Christi Resurrectione usque ad Probi et Paulini
consulatum contigerant; eas videlicet, in quibus <em>innumera
millia martyrum ipsis suis coronis Christi vaticinia,</em>
apud Matthaeum X, 19, impleta esse demonstrabant.
Cum itaque sola meditata persecutio quam
Aurelianus secum reputaverat, minime exsecutioni
<nobr><sub></sub></nobr> demandata, hujus generis non esset, haud quaquam
ad eam provocandum erat. Perperam igitur omnino
comminiscitur Quesnellus scribendo S. pontificem
de Aureliani persecutione fuisse locutum. De hac
quippe haud loqui poterat, cum ex Aureliani decreto
nullus Christianus martyrium passus sit. Unde merito
scripsit: <em>Cum octava jam in Christianos persecutio desaeviret,</em>
nulla postmodum habita ratione ad Aureliani
litteras et decreta de perquirendis ad necem Christianis,
cum pravam hanc voluntatem divina in imperatores
ultio irritam reddidisset. Quare ego in
praesens mirari cogor, quod unus Quesnellus, qui
nisi oscitanter Leonis scripta lustravit, hunc S. pontificem
in ignaviae suspicionem adducere voluerit;
nimia profecto annotatoris animi inverecundia, erroris
notam ei ascribere cujus virtus maximaque
sapientia universo orbi satis semper fuit spectata,
quemque suae Ecclesiae res latere non potuerunt.
Quod si deinde Augustino aliisque scriptoribus in
<nobr><sub></sub></nobr> Ecclesiae persecutionibus enumerandis apprime suffragatus
non est, id non vitio, sed sapientiae dari debet;
alias si ad nonam persecutionem, quam Aureliani
appellant, provocasset, propositum sibi contra
Manichaeum scopum non attigisset, nec ejus argumenta
plenum robur obtinuissent. Interim autem
nemo mihi succenseat, quasi quod ab Augustini et
aliorum sententia recedere voluerim. Non enim hos,
vel in invidiam adducere, aut iisdem erroris notam
ascribere intendo; sed dumtaxat vera et genuina
Leonis sensa patefacere. Caeterum Aurelianum inter
<nobr><sub></sub></nobr> Ecclesiae persecutores, tum Augustinus, tum alii merito
recensuerunt. Ob dirum videlicet et immanem
in Christianos animum, quos sane omni poenarum
genere exagitasset, quemadmodum decreverat, nisi,
omnipotentis Dei vindicta disponente, <em>inter furoris
initia</em> fuisset interemptus. An vero ea quae hactenus
scripsimus Quesnelli oscitantiam apprime demonstrent,
lector ipse judicabit. Nos hoc illud unum tantummodo
in votis habuimus: S. Leonis videlicet testimonium
ab omni erroris nota vindicare, atque simul
ostendere firmum remanere quod, <em>Probo</em> et
<em>Paulino consulibus,</em> Manetis errores damnandi innotuerint,
<em>cum octava in Christianos persecutio desaeviret.</em></p>
<p>5. At quid demum, si mihi objiceretur jam ante
<em>Probi et Paulini consulatum</em> a multis annis octavam
persecutionem, quae Valeriano ascribitur, <em>saevire</em> desiisse?
Quid, si isthaec persecutio ultra debitos fines
produceretur, nulla prorsus habita ratione ad Gallienum
<nobr><sub></sub></nobr> Valeriani filium, in imperio superstitem; vel
ad Claudium, qui Areolum tyrannum sustulit; ad
Quintilium, ad Aurelianum, ad Tacitum, qui, Valeriano
vita functo, Romani imperii habenas tenuere?
An illa Leonis verba, <em>Cum octava jam in Christianos</em>
<strong>10</strong> <em>persecutio desaeviret,</em> referri potuerunt ad Valeriani
tempora, qui anno 259 ex hac luce migravit? Ab
ejus quippe obitu usque ad laudatum Probi et Paulini
consulatum decem et octo anni interfluxerunt. Cum
haec itaque mecum reputarem, et, veritatis studio
adductus, quod in omni scribendi genere semper
prosecutus sum, difficilem hunc nodum solvendum
mihi ipsi proponerem, quid voce illa <em>desaeviret,</em> quove
sensu eam S. Leo usurpaverit, diligentius inquirere
opus fuit. Qua in re cum veteres Latini scriptores
non conveniunt, et verbum illud <small>[Note: <nobr><sub></sub></nobr> Livius illud verbum <em>desaevio</em> usurpavit ad indicandum
eum qui exspectat ut ira desaeviat. Luc. At
apud Ciceronem vix hoc verbum compositum offendes.]</small> <em>desaevio</em> in varia
significatione usurpaverint, illam quae Leonino contextui
conformior esset seligere atque hic subjicere
statui. Non enim vocabulum <em>desaevio</em> <small>[Note: <nobr><sub></sub></nobr> Cave ne Quesnellianae S. Leonis editioni fidem
adhibeas, a qua contra aliorum editorum lectionem,
mss. codd. tum Oxoniensium, tum Vat. exemplarium
auctoritatem, voce <em>desaeviret</em> subducta, illa alia
<em>ebulliret,</em> minus apta et Leonis sensis prorsus repugnans
exhibetur.]</small> veteres
semper usurparunt ad significandum crudelitatis fervorem
<nobr><sub></sub></nobr> quem quis in alios adhibere solet; immo potius
et majori cum proprietate illud transtulerunt ad
eum indicandum qui paulatim <em>a crudelitate</em> desistens,
omni amota ira, pacem cum inimicis componit. Sed
revera in postrema hac acceptione Leonem locutum
fuisse, Ecclesiae monumenta patefaciunt. Nam Gallienus,
qui cum Valeriano patre imperii habuit habenas,
quamvis ambobus simul imperantibus octava
illa in Christianos persecutio eorum decretis excitata
fuisset; tamen, vita functo Valeriano, ipse Gallienus
in imperio superstes, pietate erga Christianos actus,
omnes <em>crudelitatis</em> motus compescuit, et, prioribus
decretis retractatis, <em>lenius ac moderatius erga nostros
agere instituit.</em> Si res ita se habuere, quemadmodum
narrat Eusebius <strong>(Histor. Ecclesiast. lib. VII, cap. 16)</strong>,
<em>de pace sub Gallieno Ecclesiis reddita</em> disserens, quis
non videt jam difficilem illum nodum prorsus esse
solutum, totumque illud temporis intervallum quod
objiciebatur pene e medio esse sublatum? Gallieni
<nobr><sub></sub></nobr> imperium porro usque ad annum 269 esse producendum,
cum Ecclesiae, tum Rom. imperatorum tabulae
manifestant. Igitur si Gallieno solo imperante <em>lenius
et moderatius</em> cum Christianis per totum Rom. orbem
actum est; si praeterea Aureliani decreta de inquirendis
ad necem Christianis exsecutioni demandata
non fuerunt; si denique sub Aureliano ipso nulli
martyres exstitere; quis umquam suspicari poterit,
aut Leonem minus apte ibi esse locutum, aut iis verbis,
<em>cum octava jam persecutio in Christianos desaeviret,</em>
mendum aliquod contineri? Sed jam tempus est ut,
<nobr><sub></sub></nobr> Quesnellianas cavillationes praetermittentes, ad ea
gradum faciamus quae Beausobrianas nugas et argumenta,
praecedentibus capitibus opposita, patefaciunt
<small>[Note: <nobr><sub></sub></nobr> Videsis Rat. Temp. tom. III, pag. 184 Venetae
editionis.]</small>.</p>
<br> <h4><center>CAPUT III.
<em>Isaici Beausobre falsa argumenta, praecedentibus duobus
capitibus repugnantia, refelluntur. Catholicae
Ecclesiae ritus et dogmata ab ejusdem criticis notis
vindicantur.</em> </center></h4>
<p>Nihilum prorsus, aut parum saltem, in describendis
principum Manichaicae sectae auctorum rebus;
aut in designando ex sancti Leonis Magni scriptis
genuino tempore quo ejusmodi haeresis damnanda
orbi innotuit, hactenus me praestitisse iis videor qui aut
Beausobrianam <strong>11</strong> de Manichaeis historiam, vel suis
lustrarunt oculis, vel de ea a viris fide dignis disserere
audierunt. In quo opere cum auctor, ut jam diximus,
veterum Ecclesiae PP. traditionem non tantum conatur
evertere, sed etiam sanctissimos viros, aut de
<nobr><sub></sub></nobr> errore aut de inscitia insimulans, quasi rabido dente
proscindit, quando in percurrendis horum scriptis
aliquod offendit quod suis partibus et acatholicae suae
religioni repugnare videtur. Cujus quidem generis
ea sunt quae cap. quarto, quinto et sexto prioris partis
suae Historiae legenda occurrunt; vel ea quae in
altera parte scribenda assumpsit, cum divi M. Leonis
in Manichaeos agendi rationem ad examen reducens,
sanctissimum nostrum pontificem carpit, mordet et
exagitat, ac invido quasi caecoque livore in eum excandescit.</p>
<p>1. Agit itaque in laudatis primae partis capitibus
de praecipuis illis tribus Manichaicae sectae auctoribus,
et testimoniis Graecorum et Latinorum PP. insistere
sibi proponens, sanctum Epiphanium secutus,
nobiscum imprimis affirmat Scythianum ex Saracenorum
gente duxisse originem. Qui postmodum Graecorum
instituta et scientias sibi comparare exoptans,
Palaestinae confinia inhabitare voluit. Sed tandem in
<nobr><sub></sub></nobr> Orientalium Indiam se transferens, navium subsidio,
mercaturis operam dedit; quo in exercitio prospera
semper usus fortuna, maximas brevi sibi nactus est
divitias, marium commoditate, locorum ubertate,
ingeniique praestantia semper et ubique illi arridentibus.
Duo haec, divitiarum copia videlicet acerrimumque
ingenium (ait Beausobre), una cum perfecta
atque multiplici scientiarum cognitione, medicinae
nimirum, philosophiae, matheseos et astronomiae,
raro in uno solo homine reperiuntur. Quem quidem,
ob adinventas seu excitatas haereses, aeternum suum
nomen fecisse asseverat. At quid (subjicit auctor) si
Scythianus in haeresim dumtaxat fuisset lapsus? Non
enim eum odio habere nobis opus esset, sed prorsus
ei misereri oporteret, cum haeresis animi infirmitati,
involuntariis omnino distortisque cogitationibus tribuenda
sit, quibus hominis ingenium a veritatis fonte
abscedens, deceptum, se in errorem trahere sinit.
Quare mitius semper cum Scythiano Beausobre agere
volens, in dubium revocat alterum Epiphanii testimonium
<nobr><sub></sub></nobr> a nobis superius laudatum, quo vidimus
hunc hominem praestigiis et magicis daemonum incantationibus,
quibus Aegyptii vacare solebant, animum
applicuisse. Huic opinioni fidem adhibuit solus
Epiphanius (ait ille) scriptor valde credulus, nimisque
in suis assertionibus violentus; cum ex altera
parte, nec Archelaus Cascharae episcopus, nec Cyrillus
Hierosolymitanus de hac magica Scythiani arte
et praestigiis ullam fecerint mentionem.</p>
<p>Quot autem qualiave commenta hic Beausobrianus
disserendi modus prae se ferat, neminem prorsus catholicorum
latere arbitror. Nam si haeresis imprimis
pravis et omnino involuntariis animi motibus tribuenda
est, et in iis dumtaxat sistit, cur in crimen
<nobr><sub></sub></nobr> vertitur? Cur communi consensione firmatum est <em>voluntatis
pertinaciam haereseos errorem involvere</em> sine
qua nemo haereticus appellari potest? Profecto, si
animus involuntarie erroribus fidei dogmatibus repugnantibus
haereret, vix in crimen laberetur, cum
nullus prorsus actus gravioris flagitii rationem habeat
si voluntarie haud efficiatur. Praeterea quorsum spectare
ea possunt quae de Scythiani magicis artibus
contendit? An Epiphanii testimonium infirmari posse
arbitratur duorum illorum PP. silentio? Nugatur
quidem. Nam Archelaus imprimis, ad quem veluti
Epiphanio antiquiorem provocat, quasi totus est in
enarrandis Manetis rebus, iisdemque exsecrandis,
ut vix de Scythiani vita et gestis mentionem prolixius
facere illi vacaverit. Cyrilli pariter Hierosolymitani
disserendi scopus ea in catechesi non fuit
trium illorum Manichaicae sectae auctorum omnia
facinora describere, sed obiter considerare dumtaxat
quemadmodum tres nequissimi homines omnia pessima
congesserint <em>unam haeresim blasphemiis et sceleribus
</em><nobr><sub></sub></nobr> <em>refertam conflando.</em> <strong>12</strong> Idcirco de Scythiano
quasi properanter verba faciens, originem, patriam,
Aristotelicam vitam, quam imitatus est, quatuor libros
compositos, ejus in Judaeam interitum summatim
commemorat, et statim ad Terebinthum auri, librorum
et haereseos haeredem gradum facit, istius crimina
descripturus. At ultro dato quod ejusmodi argumentum
ex Archelai et Cyrilli silentio desumptum
aliquid concluderet, an non statim labaret et pessum
abiret praecedens Beausobriana disserendi ratio?
Ubinam scriptores Epiphanio antiquiores, Archelaus
videlicet et Cyrillus, mentionem faciunt de Scythiani
mercatura, de ejus philosophia, matheseos, medicinae
et astronomiae studio? Altum revera de his
omnibus servarunt silentium; et propterea liceret
inferre haec omnia sibi confinxisse Beausobre, et nimia
aeque ac violenta exaggeratione usum fuisse in
historiis conscribendis, numquam prae oculis habita
veritate, quam unice sibi proposuisse innumeris locis
<nobr><sub></sub></nobr> asseverat. Quid vero tandem, si istud tam altum silentium
de magica Scythiani arte nequaquam Cyrillus
in universum servasset? Hanc enim, tamquam ex
Scythiani libris haustam, Terebintho illius successori,
et haeredi tribuit, scribens: <em>Cum ad extremum
is esset comprehendendus, profugit ad quamdam viduam.
Deinde domum ascendens, et advocans aereos
daemones, quos Manichaei in abominandis sacris ad
hunc usque diem invocare solent, divinitus percussus et
de domo prostratus exstinctus est</em> <small>[Note: <nobr><sub></sub></nobr> Cyrillo suffragatur Photius lib. I Hist. contra
<nobr><sub></sub></nobr> Manichaeos, cap. 12. Videsis Christophorum Wolfium
in notis ad cap. 12 Photianae Historiae.]</small>.</p>
<p>Duo itaque ibi Cyrillus asseverat: alterum, Terebinthum,
magicae artis et daemonum subsidio, praestigiis
vacasse, quibus, auctore Beausobre, Aegyptii
et Indiarum populi operam dare consueverant; alterum
vero, Manichaeos in abominandis sacris daemones
invocare solere. Is ergo dicat, amabo, ex quibus
fontibus hanc artem hosque ritus hauserint, si ex
Scythiani libris non didicerunt? An hujus sectae homines
in Indorum Orientis plagam se receperunt ut
nefariis hisce studiis vacarent? Terebinthum quippe
<nobr><sub></sub></nobr> Indos salutasse nullibi legimus. Nisi conjicere liceat
Scythiano comitatum praestitisse, cum illuc se transvehi
curavit. Et propterea iisdem disciplinis utrosque
imbutos fuisse probabilius esse affirmemus; vel Terebinthum
caeterosque Manichaeos, jam (ex Cyrillo)
magicarum artium cultores, ejusmodi disciplinam
sibi nactos esse lectione librorum quos Scythianus
conscripserat. Quare si sine ullo scrupulo ita licet
ratiocinari, firmius stabit Epiphanii testimonium,
quo affirmavit Scythianum praestigiis et daemonum
incantationibus operam applicuisse.</p>
<p>2. Age vero isthaec missa faciamus, aliud commentum
indicaturi, quod laudato Epiphanio, Beausobre
affingere conatur, occasione maritalis conjugii,
<nobr><sub></sub></nobr> a Scythiano cum femina superioris Thebaidis initi.
Hanc enim captivam fuisse narrat <small>[Note: <nobr><sub></sub></nobr> Archelaus in disputatione habita cum Manete.]</small> Archelaus, cui
Socrates suffragatus est. Orientales autem non abhorrere
a captivis uxoribus etiam ipse Beausobre,
aliquorum testimonio suffultus, asseverat. Sed occasionem
inde arripit ut stylum contra Epiphanium
vertat, quod pulchram et juvenem captivam in perditam
infamemque meretricem convertere voluerit;
quasi Scythianum, hominem moribus et religione
perditum, prostibulam ducere pudere oportuerit. Ex
quo autem fonte ejusmodi <em>anecdotum</em> vale Scythiani
famae ignominiosum haurire possit, cum Epiphanius
illud silentio praetermittat; Beausobre cum
ignorasset, in Epiphanium excandescens, hunc maledicum
appellare non veretur. Arbitratur propterea
nonnisi a vehementi studio et animi violentia raptum
haereticorum res gestas et mores descripsisse <small>[Note: <nobr><sub></sub></nobr> Beausobre taxat et carpit Dionysium Petavium
quod Epiphanii textum verterit: <em>Quam e meretricio
quaestu ac servitute;</em> contendens disjunctivam, non
conjunctivam, particulam fuisse adhibendam.]</small>.</p>
<p><strong>13</strong> Hanc tamen similemque cogitandi atque scribendi
rationem, quae Pyrrhoninorum commenta redolet,
facile quidem eripiemus, depravatos Manichaeorum
<nobr><sub></sub></nobr> mores nobiscum recogitantes. Nulla enim, etiam
Ethnicorum, secta sceleratior in impudicitiis, nulla
umquam alia hominum schola depravatior in incestuosis
effraenatae libidinis actibus, Manichaica inveniri
potuit. Nam abjecto quocumque naturae humanae
pudore et verecundia, carnales concupiscentiarum
motus cohibere nefas reputabant, et a nuptiis abhorrebant,
ut filiorum procreationem praecaverent: sed
mutuis nefandisque commixtionibus perpetuo utebantur.
Quae ergo verecundia, quinam publicae et privatae
honestatis pudor dari potuere in homine qui suos
asseclas docuit nuptias exsecrandas esse, iisque licere
omnibus incestuosae et turpissimae libidinis actibus
inquinari? De hisce autem flagitiis non tantum fuisse
Manichaeos postulatos, sed publicis et authenticis
monumentis et testimoniis jam pluries fuisse convictos,
perspicue produnt Acta Romanae inquisitionis
scripto sub Leone Magno <small>[Note: <nobr><sub></sub></nobr> Videsis lib. II hujus operis, in quo Romanam
sub Leone Magno in Manichaeos sacram inquisitionem
describimus, et ad examen revocamus.]</small> consignata; vel illa
quae in Africae Ecclesiis habita sunt, de quibus ipsi
<nobr><sub></sub></nobr> opportunius suo loco, temporum ratione servata,
verba faciemus. Sed ad Beausobre redeamus. Is ergo
concedit Scythiani uxorem fuisse captivam. Sed ex
quo fonte colligit, ut, quemadmodum captivam ducere
non erubuerit, huic fuerit religio eam ex meretricio
quaestu in uxorem non assumere? Pulchram
quidem et juvenem sine auctore Beausobre affirmat;
idque evinci posse arbitratur, quod hanc plus caeteris
Scythianus adamaverit. Igitur hujus tanti amoris
causa eam connubii participem habere potuit, tametsi
jam pridem apud Thebaidem omnibus vulgatam se
exhibuisset. Nec juvat ab Epiphanio eos fontes seu
vetustiores scriptores silentio praetermitti ex quibus
hocce factum hauriebatur, cum nemo ex antiquis
illud in dubium revocaverit, aut contrarium tradiderit;
cum forte omnes qui Epiphanii scripta lustrarunt,
ea ducerentur persuasione, sanctum episcopum
res per Scythianum gestas hujusque mores scripto
consignasse, majorum traditionibus insistendo. Cujus
<nobr><sub></sub></nobr> quidem dictis, aut suppares, aut saltem sequentium
saeculorum homines, Manichaica labe polluti
obstitissent, mendaciique notam ei inussissent, ut
principem auctorem suum ab hac infamia vindicarent,
si rem aliter se habere cognovissent. Istorum
ergo silentium, firmis Epiphanii assertionibus conjunctum,
quanti Beausobrianam male digestam criticen
facere oporteat, plenius patefacit; potissimum
cum absque novorum monumentorum subsidio, post
<nobr><sub></sub></nobr> tot saecula, unus solus Beausobre, a Scythiani et Epiphanii
aevis longissime distans (quippe currente hoc
saeculo, anno videlicet millesimo septingentesimo
trigesimo nono praesentis lucis usuram absolvit),
antiquorum Ecclesiae PP. traditionem, solis commentitiis
fabulis evertere et abolere nisus fuerit.</p>
<p>3. Mitius tamen cum sancto Cyrillo Hierosolymorum
episcopo noster criticus agere visus est, quem
non in errorem lapsum, nimia tamen exaggeratione
uti voluisse asseverat. Propterea in describendis
Scythiani gestis, personam concionatorum gessisse,
qui proposita sibi argumenta declamationibus et superlationibus
magnificare potius student quam eorum
veritatem patefacere. Et quidem Cyrillus de Scythiani
religione verba facturus, dixit hunc nihil commune
habuisse <em>nec cum Judaismo, nec cum Christianismo.</em>
Ita legisse in Graeco Cyrilli textu <small>[Note: <nobr><sub></sub></nobr> Coloniensis versio apud Maternum Cholinum
<nobr><sub></sub></nobr> 1564 habet: <em>Scythianus quidam erat in Aegypto genere
Saracenus nihil cum Christianismo habens commune.</em>]</small> contendit,
quamvis antiqua Coloniensi versio priora illa
verba, <em>cum Judaismo,</em> expungat. Sed ultro dato quod
Graeci codd. utramque habeant lectionem quemadmodum
<nobr><sub></sub></nobr> legimus <strong>14</strong> apud Photium <small>[Note: <nobr><sub></sub></nobr> Photius, lib. I contra Manichaeos, cap. 12:
<em>Scythianus . . . neque cum Christianis versans, neque
Judaeorum doctrinam amplexus.</em>]</small>, quid umquam
habet Cyrillus, quod veritati repugnet; quodque, et
si non apertum errorem, nimiam saltem exaggerationem
superlationemque prae se ferat? Christophorus
Wolfius <small>[Note: <nobr><sub></sub></nobr> Wolfius,
in notis ad lib. I Photii contra Manichaeos,
pag. 38.]</small> quidem, in Photianis libris adornandis,
quos Amburgi novis typis committi curavit, de Scythiano
scripsit: <em>Hic primus inter Christianos stultae de
duobus principibus opinionis auctor exstitit.</em> At opinionem
hanc stultam, unam esse inter tot tantasque
blasphemias quas vel de Christi carnis nativitate,
morte et resurrectione Manichaei excogitarunt, quaeque
principaliora et solidiora Christianae fidei principia
penitus evertit, jam satis omnibus exploratum
est, et ipsi in inferioribus explicabimus. Quid igitur
cum Christianorum fide illa religio commune habere
potuit, quae fundamentalia mysteria oppugnat et abolet?
Certe si Beausobrianae starent conjecturae, etiam
paganus Dei unius existentiam triumque personarum
distinctionem negans, qui creatis sensibilibusque
<nobr><sub></sub></nobr> <em>soli,</em> videlicet, <em>luci, sideribus,</em> divinos honores
exhibeat, quique Deiparam et divinum Patris Verbum
hominem esse factum blasphemet, et innumeros id
genus alios errores profitetur, aliquid nobiscum
commune habere posset, ea sola ratione quod Christi
nomen perperam sibi vindicare auderet. Sed cum
veritate quid id umquam affirmabit? Nam paganus de
quo agimus, praeter Christianum nomen, quod sacrilege
sibi usurparet, nihil prorsus haberet de Christianorum
fide, moribus, ritibus et institutis. Quin
immo haec omnia, aut saltem corrumpere, aut abolere
niteretur. Ita quidem secum reputasse Cyrillum
arbitror, cum scripsit Scythianum nihil prorsus <em>commune
cum Christianismo</em> habuisse. Quod si deinde
Beausobre confingat se refragari Cyrillo, Archelai
testimonio adductus, qui Scythianum <em>haereticum</em> et
<em>apostatam</em> appellavit, qui actus vehementi ambitu
episcopatus obtinendi defecit, quemadmodum de aliis
haereseon auctoribus exploratum est, nostra haud
<nobr><sub></sub></nobr> quaquam explicatio nutaret. Nam quid prohibet quin
isthaec de homine pagano, Christianam fidem simulanti,
vera esse possint? Praesertim cum etiam, Beausobre
auctore, Scythianus numquam alicubi stabile
habere voluerit domicilium, sed, huc illucque decurrendo,
Saracenorum modo regiones, modo Palaestinae,
Thebaidis, Judaeae, Aegyptiorum, Indorumque
plagas inhabitaverit? Fieri ergo potuit ut quandoque
inter Christianos commoratus, maxima simulatione
<nobr><sub></sub></nobr> usus, Christianam religionem extrinsecus etiam affectaverit,
ejusmodi fallacia populos decepturus; ut
nimirum speraret episcopatus honorem et dignitatem
sibi posse deferri: quibus haud dubie prava dogmata
quae imbiberat animoque agitabat facilius aliis credenda
profitendaque proposuisset. Tandem, cum in
lustrandis Manichaeorum rebus et dogmatibus hactenus
nec unum ex fidei Christianae articulis, quos
fundamentales appellant, invenissem quem integre
et in sua puritate servarent, vix persuaderi possum
eorum principem auctorem in suis institutionibus
aliquid commune cum Christianismo habere potuisse.
Propterea, ad alia gradum facturus, praesentem
claudo congressionem, ita ratiocinando. Quod
quemadmodum nequissimi hujus hominis malitia
nulla lege cohiberi potuit, quin omnia Christianae
fidei dogmata labefactare aut evertere conaretur;
ita quoque vehementi studio sibi blandiebatur malis
artibus episcopatus honorem se fore adepturum;
quae duo ostendunt Cyrilli et Archelai dicta sine
<nobr><sub></sub></nobr> violenta interpretatione posse conciliari.</p>
<p>4. Jam vero, si Beausobrianam scribendi rationem,
quemadmodum statuimus, pedetentim modo
prosequeremur, de quatuor Scythiani libris disserere
opus esset. Verum cum de hisce seriptis alias,
in hujus historiae parte, verba facturi simus, hanc
congressionem habere in praesens praetermittimus,
<strong>15</strong> potius ad Epiphanium, nostro sermone iterum
regressuri. Hunc ergo iterum maledictis et contumeliis
proscissum in scenam Beausobre produxit,
occasione malae mortis quam subiit Scythianus. Epiphanii
itaque testimonium de Scythiani nece, cum
aliis veterum scriptorum dictis comparat; atque intelligens
non iisdem omnino verbis sibi respondere,
in eam abiit persuasionem, haereticum hominem de
quo agimus naturali morbo praeventum diem clausisse.
Archelaus (ait ipse) nihil de Scythiani interitu
scripsit ex quo argumentari liceat eum praeter naturae
ordinem obiisse. Cyrillus <small>[Note: <nobr><sub></sub></nobr> Cyrillus Hierosolymitanus, catechesi 6,  13.]</small> Hierosolymorum
<nobr><sub></sub></nobr> (subdit), qui ante Epiphanium floruit, in rebus quae
jam pridem in ea urbe contigerunt apprime versatus,
valde stricta oratione haeretici in Judaeam adventum,
<em>ut pestilenti contagione illam regionem afficeret,</em> describit;
et statim, nulla voce interposita qua cum Mosaicae
legis doctoribus disputationes indicarentur,
subjicit: <em>Morbo exstincto illo, Dominus sedavit pestilentiam.</em>
Photius <small>[Note: <nobr><sub></sub></nobr> Photius, in libris contra Manichaeos a Christophoro
Wolfio typis mandatis, c. 12, p. 37.]</small> tandem, breviori usus sermone,
scripsit <em>acerba morte Scythianum</em> periisse. Ex hac
porro scriptorum dicendi varietate sibi gratulatur
Beausobre, et quasi in scirpo nodum quaerens, Gallice
Graecum Epiphanii <small>[Note: <nobr><sub></sub></nobr> Epiphanius, haeresi 66.]</small> textum, multis notis et
animadversionibus interpolatum reddidit, contendens
hujus narrationem prorsus cadere, nemine alio
ipsi suffragante; immo ipsi aperte refragantibus Judaeorum
historiis, quae, cum Judaici populi excidium,
tum Hierosolymitani templi eversionem, Titi et
Vespasiani armis et militibus factam patefaciunt, ob
quae impossibile penitus Scythiano fuisset cum sacerdotibus
Judaicis disputationibus congredi, et deinde
<nobr><sub></sub></nobr> praestigiis et magicis incantationibus illius urbis templum
conscendere. Itaque jam depopulata urbe, temploque
ad solum redacto, Scythianus illa omnia facinora
quae narrat Epiphanius praestare non potuisset,
praesertim cum apostolorum aevo illic non venerit,
ut ipsi jam primo hujus operis capite contra Epiphanii
fidem ultro dedimus, illius verba in laxiori significatione
esse sumenda explicantes <small>[Note: <nobr><sub></sub></nobr> Vide quae cap. 1 praecedenti diximus, pro explicando
Epiphanii testimonio.]</small>.</p>
<p><nobr><sub></sub></nobr> Veritatis speciem haec omnia prae se ferre quis existimabit
qui Judaici populi historias post Titi imperium
non lustravit? Secus tamen judicabunt Judaicarum
rerum periti, qui norunt Hierosolymam, a Tito
et Vespasiano nondum plene deletam, variis aedificiis
et turribus superstitibus, iterum ab Adriano, hujus
nominis imperatore, fuisse aedificatam, et ab alienigenis
non solum, sed a multis Judaeorum millibus
fuisse inhabitatam. Tum, videlicet, cum vetusto mutato
in Aeliae nomine, Rufus, Judaeae praeses, armata
manu sibi ab imperatore Adriano decreta, eos tumultuantes,
duce Barcocheba, strenuo ac crudeli viro,
qui ad seditionem excitaverat, compressit, multa virorum
millia, feminarum puerorumque conficiendo.
Hocce alterum sub Romanis imperatoribus Judaicae
gentis excidium <small>[Note: <nobr><sub></sub></nobr> Eusebius Caesar., Hist. Ecclesiastica, lib. IV,
cap. 6. Vide nostram Rufinianam editionem, nota <em>e.</em>]</small> nos ipsi annotavimus ad Hist.
Ecclesiasticam Eusebii Caesar. Quare perperam omnino
pro firmandis suis conjecturis eum laudavit
Beausobre. Quam urbem deinde si peregrinis gentibus
ex variis terrarum plagis venientibus incolere datum
<nobr><sub></sub></nobr> fuit, quia in Romanorum jus conversa, ritum mutavit
et nomen; non tamen Judaei in illa urbe superstites
suas legales caeremonias mutarunt, sed sacerdotum
et levitarum aliorumque ministrorum successione
servata, quemadmodum in Assyriorum Babyloniorumque
captivitatibus, Mosaicam legem in synagogis,
proseuchis et <strong>16</strong> caeteris conventibus, rigidius
obervandam inculcabant, Pharisaeis, legum doctoribus
et tribuum principibus omnem conatum adhibentibus
ne turbae, aut Christo nomen darent, aut
Romanorum exemplo idolis servirent <small>[Note: <nobr><sub></sub></nobr> Romanorum sanctionibus dumtaxat cautum erat
<nobr><sub></sub></nobr> ne Judaei libere religiosum Mosaicae legis cultum exercerent.
Sed in privatis domibus, circumcisioni, aliisque
ritibus operam dabant, legalibus dumtaxat sacrificiis
exceptis. Consule nostram Eusebii editionem
tom. l, pag. 179 et seqq.]</small>. Qui ergo
fieri non potuit ut, secundo labente saeculo, Scythianus
Hierosolymam seu Aeliam adventans, Judaici
populi sacerdotes fuerit aggressus, suis disputationibus
probaturus, vetus Testamentum et Mosaicam legem
a malo auctore deo duxisse originem; sed cum ab
adversariis fuisset superatus, ad turpitudinis notam
delendam, et ipse praestigiatorum artibus usus, alicujus
domus tectum, juxta templi ruinas aedificatae,
<nobr><sub></sub></nobr> aut aliquam ex antiquis turribus quae Titi et Vespasiani
excidio superfuerant, daemonum subsidio, conscendere
non tentaverit? Haec autem inter se pugnare
haud intelligo. Maxime cum omnes noverint tertium
illum librum quem Scythianus conscripserat, quemque
de mysteriis appellavit, legis et prophetarum refutationes
continere, eumque calumniis contra sacros
veteris Testamenti scriptores abundare. Ut igitur ejusmodi
commenta et refutationes in vulgus spargeret,
easque populo suaderet confingendo Mosaicam legem
a malo spiritu fuisse traditam, illi opus fuit ad Judaeam
primum proficisci, <em>ut pestilenti contagione illam regionem
afficeret</em> <small>[Note: <nobr><sub></sub></nobr> Cyrillus, catech. 6.]</small>. Nec enim suum nequitiae virus effundere
potuisset, nisi conventus, conciones disputationesque
coram Judaeis ipsis habuisset. Sed hunc tantarum
blasphemiarum et sacrilegiorum virum fuisse a
Deo percussum, et repentino interitu e vivis sublatum,
Cyrilli loquendi modus, non tantum hisce verbis prodit:
<em>morbo exstincto illo, Dominus sedavit pestilentiam,</em>
sed aliis subsequentibus, quibus narrat Terebinthum
<nobr><sub></sub></nobr> Scythianae <em>improbitatis discipulum auri et sui magistri
haereseon haeredem factum, quippe qui in Judaea et
Palaestina notus ab horum finibus fuit exclusus, coactus
propterea in Persidem transire.</em> Tantum odium igitur
et populi horrorem discipulus ob magistri necem atque
facinora in se concitaverat, ut amplius illic commorari
haud permitteretur. Et quidem <em>acerbam</em> fuisse
Scythiani necem, etiam Photius <small>[Note: <nobr><sub></sub></nobr> Photius: <em>Ac cum acerba morte magister in Judaea,
quo commigraverat, periisset.</em> Lib. I contra Manichaeos,
p. 40, apud Christophorum Wolfium.]</small> affirmat. Non
<nobr><sub></sub></nobr> enim acerba ea mors dici solet quae a naturali aegritudine
corporis causatur, quaeque propter membrorum
dissolutionem animum a corruptibili carne dividit.
Sed talem vocare solemus, quam criminum rei
Deo vindice violenter subeunt; vel quam judices et
carnifices malefactoribus, poenarum gravitate exhaustis,
inferunt, aut inferri jubent. Deum autem Scythianae
necis auctorem fuisse, Cyrilli loquendi modus
innuit: <em>crudelem</em> deinde atque violentam iis vocibus,
<em>acerba morte,</em> significatam esse a Photio, verisimile
est. Judaeorum tandem in Terebinthum odium ut exsulem
a Palaestinae et Judaeae finibus abire populorum
tumultus et iracundia cogerent, ex illius in Persidem
fuga plane innotescit. Idcirco credendum est discipulum
studuisse saltem ignominiae et turpitudinis
notam occulere atque delere, et fugam arripiendo et
servi conditionem, atque antiquum suum nomen abjiciendo.</p>
<p>5. Nulla vero ratione adduci potest Beausobre ut
postremum hoc assertum concedat. Nimirum Terebinthum
<nobr><sub></sub></nobr> ad delendam turpitudinis notam, antiquum
mutasse nomen, altero Buddae assumpto. Ut autem
facilius lectores in suam trahat opinionem, divitem
studiosae eruditionis supellectilem, magnificumque
verborum construxit apparatum, ut sensim veteres
<strong>17</strong> Ecclesiae PP. in malam fidem adducat, quosque
suum opus Gallice scriptum percurrere haud pudet,
a veritatis tramite recedere faceret. Capite igitur
quinto laudati libri prolatis primo in medium variis
Terebinthi nominis etymologiis et explicationibus,
eam sibi ex lectionibus arridere posse censuit, quae
versuti hominis fraudes et dolos aut prorsus dilueret,
aut saltem magna ex parte minueret. Acta
deinde Archelai episcopi Cascharae laudat; ex quibus
contendit Buddas nomen haud quaquam a Terebintho
assumptum fuisse ad populorum odium vindictamque
declinandam; sed ex Chaldaeorum idiomate
illud derivari, idemque apud Persas significare
quod apud Graecos Terebinthi vocabulum. Addit duo
<nobr><sub></sub></nobr> illa nomina apprime sibi invicem respondere, quemadmodum
haec alia in sacris litteris reperta: Christus,
videlicet, et Messias; Petrus et Cephas, Dorcas
et Tabitha. Hocce tamquam mysterium a se explicatum
lectoribus suis vendidisset Beausobre. Sed cum
Fabricii opus percurreret, in tam profundae arcanae
rei intelligentia se novit jam pridem praeventum.
Quare hisce animadversionibus cum diutius institisset,
Terebinthum et Buddam eamdem prorsus significationem
prae se ferre absque animi haesitatione
affirmavit. Cujus tandem rei, tamquam locupletissimos
testes appellat, et clarissimum virum Simonium
Assemanum Orientalium linguarum peritissimum et
Vaticanae bibliothecae praefectum, Bochart Sacrae
Geographiae studiosum scriptorem, Syriacas has voces
explicantes, <em>Bethma,</em> scilicet, <em>Boutema</em> et <em>Butema;</em>
quae elementorum aliquam diversitatem quamvis
habeant, tamen pro uno eodemque Terebintho,
seu Budda, a veteribus fuisse usurpatas crediderunt.
<nobr><sub></sub></nobr> Verane an potius fabulosa haec sint, quae Beausobre
laudato cap. exaggeravit, Orientalium linguarum et
vocabulorum studiosi judicabunt. Nos tamen hisce
omnibus plenam adhibere fidem interim non audemus:
sed noster animus, ne de incognitis rebus judicium
ferat, suspensus haerens perpendit praecedentem
Beausobrianam rerum congeriem repugnantia
non carere. Nam vel huic Scythiani servo, seu discipulo,
altero Manichaicae scholae magistro, credimus
Terebinthi fuisse natale nomen, et istud apud quascumque
nationes, et Chaldaeos etiam, retinere debuisset;
<nobr><sub></sub></nobr> quamvis ab hujus gentis populis, ob idiomatum
diversitatem, et elementorum usum, alio sono
et vocis flexibilitate enuntiaretur. Vel dicendum est
gravi adductum causa Terebinthum illud mutare
oportuisse. Si primum dabit Beausobre, quemadmodum
dare deberet, cur, non servata Chaldaeorum
vocis desinentia, in <em>a</em> videlicet, aut <em>m,</em> illud Terebinthi
rejecerunt, ut usurparent Butam, aut <small>[Note: <nobr><sub></sub></nobr> Nos non irrideat lector, cum in percurrendis
his nostris Exercitationibus <em>Buddae</em> vocabulum descriptum
offendat, geminata littera <em>d;</em> Cyrillum enim
Hierosolymitanum, aliosque antiquos scriptores, sumus
secuti. Quamvis Beausobre et alii recentiores
<em>Buda</em> pro <em>Budda</em> retinuerint.]</small> Budam?
Has enim nullam habere affinitatem cum hujus
haeretici nativitatis nomine, radicalia deinde
litterarum elementa non servare, quis non videt?
Propterea non facile moveor assentiri Beausobrianis
dictis, quibus persuadere nititur Assyrios, etiam
hominum propria nativitatis nomina mutare potuisse,
et consuevisse. Ratio quidem ex Bochart ab eo adducta,
prorsus cadit, cum auctor in sua Sacra Geographia
non affirmet duo illa vocabula <em>Terebinthus</em> et
<em>Butam,</em> seu <em>Budam,</em> apud Assyrios et Graecos in significatione
sibi cohaerere; sed denotare, et respondere
vocabulo Persarum <em>Buddas,</em> et usurpari pro
<nobr><sub></sub></nobr> Terebintho, impio Manetis praeceptore.</p>
<p>6. Quamvis tamen Bochart Beausobrianis suffragaretur
conjecturis, minime nobis negotium facesseret,
ut vetustiorum PP. sententias in angulum veluti
falsas rejiceremus. Cum enim Cyrillus aperte
scripsit: <em>Ne ex proprio nomine in Perside cognosceretur,
Buddam seipsum vocavit,</em> dolosum fraudulentumque
Terebinthi studium enuntiavit, quo sua et
magistri <strong>18</strong> facinora tegere quaesivit. Hoc ipsum cum
ex Cyrilli <small>[Note: <nobr><sub></sub></nobr> Cyrillus, catechisi 6, ubi supra.]</small>, tum Epiphanii dictis Photius <small>[Note: <nobr><sub></sub></nobr> Photius, cap. 12, apud Wolfium, pag. 41, narrat,
Scythiano mala morte functo, Terebinthum in
omnium opprobrium venisse. <em>Cum in Palaestina et
Judaea degens, ac piorum omnium judicio damnatus
opprobrium non ferens, Persidem proficiscitur, assumpto
Buddae nomine.</em>]</small> confirmavit,
dicendo Terebinthum in Persidem profectum,
assumpto Buddae nomine. <em>Jam enim ejus fama pervagata,
odium impio viro conciliaverat antequam in cujusquam
consortium veniret.</em> Quid plura? Petrus Siculus,
qui Manichaeorum res gestas diligenter, cum ex
aliorum scriptis, tum constanti aliorum fama et traditione
edoctus, hactenus dictis suffragatus est. Mirum
tamen nobis videtur quod Beausobre in evolvendis
antiquorum scriptis nec unum saltem invenerit
<nobr><sub></sub></nobr> qui affirmaverit <em>Terebinthi</em> vocem a Graecis assumptam
ad arborem significandam, ab Assyriis deinde
pro <em>Budda,</em> seu <em>Butha</em> interpretari. Quae causa esset,
ut ipse ait, quare hoc postremum nomen Persae Terebintho
imponerent; quasi studiosi hunc hominem
vernaculo potius idiomate quam Graeco vocitare. Mirum,
inquam, quod nec unus id testatus fuerit. Quapropter
ad praesentem quaestionem haud quaquam
faciunt tria illa exempla audacter ex sacris litteris
desumpta, in quibus ad unam eamdemque personam
designandam, voces duae illae (spectata idiomatum
diversitate) geminari necesse fuit. Ipsi namque sacri
scriptores geminationis causam indicarunt, ad quamcumque
aequivocationem praecavendam. Et ne quis
ab adductis exemplis nos velle abscedere in praesens
existimet, ad eas Scripturas novi Testamenti provocamus,
in quibus mentio facta est de Christo et Messia,
de Petro, et Cephas, de Tabitha et Dorcas. In
omnibus enim iis sacri scriptores, et horum interpretes,
aeconomiae formulis usi sunt, ad idiomatum
<nobr><sub></sub></nobr> et interpretationum diversitatem indicandam; ne
quis in errorem ductus, geminari etiam personas arbitraretur.
De Christo quidem et Messia locutus est
Joannes scribens <small>[Note: <nobr><sub></sub></nobr> Joannis IV, 25. Joannis I, 41, 42.]</small>: <em>Scio quia venit Messias, qui
dicitur Christus;</em> et clarius in alio textu, idem Joannes,
referens verba Andreae, fratris Simonis Petri,
scribit: <em>Invenimus Messiam, quod est interpretatum
Christus.</em> Rursus idem Joannes verba facturus de Petro,
et Cephas, habet: <em>Tu es Simon Bar-Jona, tu
vocaberis Cephas, quod interpretatur Petrus.</em> Atque
<nobr><sub></sub></nobr> tandem sanctus Lucas, in apostolorum Actis <small>[Note: <nobr><sub></sub></nobr> Actorum IX, 36, 40.]</small>, ad
tollendam quamcumque sermonis ambiguitatem, de
Tabitha disserens, haec habet: <em>In Joppe autem fuit
quaedam discipula nomine Tabitha, quae interpretata
dicitur Dorcas.</em> Innumera quidem alia id genus exempla
in Scripturis et apud SS. PP. offendimus, quibus
in praesens insistere supervacaneum ducimus, ne
in rejiciendis iis quae ad fucum faciendum Beausobre
adducere solet prolixius procedamus. Igitur huic
argumento finem daturi, sic claudimus sermonem.
Cum igitur inter tot et tam varios antiquos scriptores,
nec unus dixerit <em>Terebinthum,</em> Graecam vocem,
Syriace <em>Buddas</em> interpretari, plane ignoramus qua
licentia Beausobre ad praecedentia exempla ex Scripturis
mutuata provocare voluerit, ut vetustos sanctos
PP. et scriptores qui de Manichaicis rebus
disserunt in malam fidem adduceret, eosque tamquam
imposturarum et mendaciorum reos morderet;
at tolerabilia tamen judicari possent quae in hoc
capite hactenus de Terebintho scripsit Beausobre <small>[Note: <nobr><sub></sub></nobr> Beausobre, cap. 5, lib. I Hist. Manichaeorum,
pag. 62.]</small>,
<nobr><sub></sub></nobr> si postmodum latiorem adhuc viam non sibi aperuisset
ad evertenda alia majoris momenti quae de Manichaeis
antiquiores scriptores tradidere; vel si omni
animi sui studio non conaretur ea religionis Christianae
dogmata abolere, quorum sacris in litteris
aperta mentio facta est.</p>
<p><strong>19</strong> 7. Prioris generis ea sunt quae ibidem scripsit
de <em>Buddae,</em> seu <em>Terebinthi,</em> disputationibus apud Babyloniam
cum Solis sacerdotibus institutis, quarum Cyrillus,
Epiphanius, Photius, caeterique mentionem
fecerunt. Quando videlicet scelestissimus homo famam
et honorem simul sibi nancisci cupiens, se ex muliere
virgine natum impudentissime gloriabatur, ut ex
Archelai Actis etiam colligitur. Alterius vero generis
sunt ea quae scribit agens de praestigiis et daemoniaca
Terebinthi arte, in qua hunc sacrilegum apprime
fuisse edoctum jam ipsi ex veterum testimoniis intelleximus.
Contendit quippe Beausobre nulla ratione
adduci posse ut credat malos angelos, sive daemones,
<nobr><sub></sub></nobr> in elementa, homines caeterasque creatas res vim
aliquam et potestatem exercere posse: atque ita suis
partibus insistens, tamquam ridiculum damnat illum
Romanae Ecclesiae ritum, quo divina ope implorata,
super animatorum corpora, elementa, aliasque res
sensu carentes, exorcismos et exsufflationes adhibet
et pronuntiat ad daemones expellendos.</p>
<p>Quod itaque ad prioris generis res spectat, mordicus
laudatus criticus negat Terebinthum, seu Buddam
Manichaeum, se ex virginis utero, vel latere genitum
et natum confingere et praedicare potuisse.
Unum enim, ait ipse, ex praecipuis Manichaeorum
dogmatibus istud erat, Incarnationis divini Verbi
mysterium, duarumque naturarum in una persona
unionem inficiari, ex ea videlicet ducti ratione, mulierem
virginem numquam sine carnali concubitu et
viri semine posse filium hominem concipere, et in
lucem edere. Ejusmodi commentum (subjicit) altero
hujus nominis viro, qui fuit auctor sectae Gymnosophistarum
esse tribuendum, veteres scriptores affirmarunt.
<nobr><sub></sub></nobr> Quorum nonnulli etiam illud Simoni Mago
ascripserunt. S. Hieronymus tandem, libro contra
Jovinianum, expresse hujus imposturae auctorem
facit Buddam Indum, ita scribens: <em>Apud Gymnosophistas
Indiae, quasi per manus hujus opinionis auctoritas
traditur, quod Buddam principem eorum e latere
suo virgo generavit</em> <small>[Note: <nobr><sub></sub></nobr> S. Hieronymus, lib. I contra Jovinianum pag.
<nobr><sub></sub></nobr> 345.]</small>. Fateor quidem haec de Budda
Manichaeo a Cyrillo, Epiphanio, Photio aliisque qui
Manichaeorum gesta scripto consignarunt, non affirmari;
eam tamen fabulosam ex utero virginali generationem
in Archelai Actis recenseri. Sed quid inde?
An ejusmodi narratio continebatur in autographis
actis et in vetustioribus exemplaribus illius habitae
<nobr><sub></sub></nobr> disputationis? An quisquam usquam gentium id affirmavit?
Acta enim illa, etiam suffragantibus doctissimis
viris, modo interpretum studio, modo amanuensium
oscitantia et ignavia, pluries gravius interpolata
et vulnerata fuere; ut vix in praesens, et ne vix quidem,
de eorum integritate judicare possimus. Quare
mihi facile persuadeo quod si praeter Buddam Manichaeum
alium Indum nos admittere oporteat, Gymnosophistarum
sectae auctorem, imperiti quandoque
amanuenses, ex nominis similitudine decepti, fabulosam
illam generationem, veluti a Budda Manichaeo
praedicatam, Archelai Actis inseruerint. Nostrae quidem
conjecturae favet aliorum scriptorum silentium,
et ipsius Beausobre testimonium. Is enim pene innumeris
locis contendit Cyrillum, Epiphanium, Photium,
Petrum Siculum, caeterosque scriptores, in
Manichaicis rebus narrandis, Archelai Actis (quae apocrypha
appellat) institisse, atque singula in istis
contenta, aut summatim, aut prolixius in sua scripta
traduxisse. Cum igitur, eodem Beausobre auctore,
<nobr><sub></sub></nobr> nullus alius scriptor Archelao posterior, de fabulosa
hac generatione, tamquam a Budda Manichaeo praedicata,
ullum prorsus verbum fecerit, necessum erit
judicare, neque in autographis Archelai scriptis, nec
in vetustioribus horum exemplaribus, tum contineri;
vel si continebatur, eam tamquam spurium additamentum
rejecisse.</p>
<p>Quamquam tamen Buddas ille de quo agimus forte
fabulam illam <strong>20</strong> de sui generatione non confinxerit
et in vulgus sparserit, nihilominus sine audaciae nota
inficiari haud possumus hunc Manichaeorum alterum
principem cum Solis sacerdotibus et Persarum eruditis
viris disputationes habere voluisse. Cyrillus
namque, postquam hujus e Palaestinae finibus fugam
nominis mutationem, atque in Persidem transitum
descripsit, statim subdidit <small>[Note: <nobr><sub></sub></nobr> Cyrillus Hierosolymitanus, ubi supra. Photius,
in superioribus laudatus.]</small>: <em>Verum illic habuit
adversarios sacerdotes Solis, et, multis sermonibus concertationibusque
commotis, redarguebatur. Demum cum
esset comprehendendus, profugit ad quamdam viduam.</em>
<nobr><sub></sub></nobr> Photius quoque cum dixisset hunc versipellem nullum
fructum ex mutato nomine percepisse, et <em>cum ex
operibus et ex doctrina iis qui ipsum prius ignorabant
notus evasisset, a viris apud Persas eruditis qui non pie
quidem sentiebant, sed meliorem tamen eo circa omnia
sententiam tuebantur, confutatus et expulsus est.</em></p>
<p>8. De quibus autem rebus Buddas cum Persarum
sacerdotibus, quaestiones disputationesque habuerit,
non mihi judicandum sentio, ne temeritatis nota inurar.
Rem tamen diligentius Beausobre perquirere
nisus est, et aliquod discrimen offendens inter Archelai
scribendi modum et Epiphanii dicendi rationem,
horum testimonia cum facile sine ulla repugnantiae
nota conciliare potuisset, neglexit; et praecedentem
suae critices methodum secutus, Zoroastris
et Persarum de duobus principiis, vel uno tantum,
animarumque ex corporibus in corpora transmigratione
systemata laudatos PP. minime intellexisse
contendit, ut ipse probaturus, in altera Historiae
parte sibi reservasse affirmat. Concludit denique, ex
<nobr><sub></sub></nobr> Archelai testimonio, hunc non dixisse disputationem
Buddam inter et Persarum sacerdotes, sive sapientes,
ad duorum principiorum existentiam pertinuisse,
sed potius respexisse ad bellum ab adversariis potestatibus
contra Deum factum. Nos vero si sedulo haec
perpendamus, an non affirmare cogemur Beausobre
nugis dumtaxat delectari? Si enim habita disputatio,
auctore Archelao, fuit circa bellum quod adversi
principes, vel potestates, ante externam rerum emolitionem
Deo fecerunt, jamjam Buddas duo aeterna
principia inter se repugnantia audacius propugnabat,
ut affirmavit Epiphanius <small>[Note: <nobr><sub></sub></nobr> Epiphanius, haeresi 66.]</small>. Propterea, quale
discrimen inesse in utriusque auctoris loquendi modo
<nobr><sub></sub></nobr> dicemus, cum utraque oratio eumdem prorsus scopum
attingat, ea dumtaxat verborum diversitate admissa,
ut Archelaus <small>[Note: <nobr><sub></sub></nobr> Archelaus, in Actis disputationis, pag. 97.]</small> prolixius, pressius autem seu strictius,
Epiphanius disputationem descripserit? Photius
tandem asseverat <small>[Note: <nobr><sub></sub></nobr> Photius, ubi supra, apud Christophorum Wolfium,
p. 42 et seqq.]</small> dumtaxat Buddam et Solis
sacerdotes disputasse, hosque rectius quam ille Manichaeus
sentiret disseruisse. Et quidem suis disputationibus
nullum prorsus discipulum sibi acquisivisse,
si viduam illam amicam excipiamus, dolis malisque
artibus deceptam, apud quam hospitio excipiebatur,
jam ex Archelai narratione innotescit. Qui deinde
addidit: <em>Mane primo ascendit solarium quoddam excelsum,
ubi nomina quaedam coepit invocare, quae nobis
Turbo dixit solos septem electos didicisse.</em> Quid vero
Buddam post suum in solarium ascensum fecerit,
quidve, Deo vindictam, agente, eidem contigerit, statim
subdidit Archelaus. <em>Gum ergo</em> (ait) <em>ascendisset,
ritus nescio cujus vel artificii gratia, solus autem ascendit,
ne inde ab aliquo convinci posset . . . . Haec eo cogitante,
justissimus Deus sub terras eum detrudi per
</em><nobr><sub></sub></nobr> <em>spiritum jussit.</em></p>
<p>Narrationem ejusmodi multis de causis labare
affirmat Beausobre. Nam ubi Archelaus dixit Buddam
quaedam invocasse nomina, Cyrillus ab ipso recedens,
<em>daemones aereos</em> substituit, et eos quos Manichaei
in suis sacrificiis seu conventibus, ut interpretatur
<small>[Note: <nobr><sub></sub></nobr> Christophorus Wolfius, in notis ad lib. I Photii
contra Manichaeos.]</small> Christophorus Wolfius, invocare consuescunt.
Post haec animadvertit Beausobre neque convenire
<strong>21</strong> Graecos scriptores in recensendis ritibus a Budda
adhibitis, cum Archelaus dixerit dumtaxat <em>solarium
ascendisse, ad quaedam nomina invocanda;</em> et Epiphanius
contendat eos ritus magicos fuisse ut praeternaturale
aliquod signum patraret, ad suorum adversariorum
ora occludenda. Archelaus concludit denique
<em>spiritum</em> a Deo jussum fuisse ut Buddam e solario
in terram detruderet, quem spiritum Epiphanius
angelum appellavit; et Cedrenus, quasi huic tragicae
scenae praefuisset, angelum describit aggredientem
nefarium Terebinthum, ut repente praecipitem dejiceret.
<nobr><sub></sub></nobr> Labare ergo haec omnia certo sibi Beausobre
persuadet, cum nemini innotescere potuerint absque
revelatione. Ad tollendas porro has antiquas contra
haereticos praejudicatas opiniones, studium suum
convertit Beausobre, et sibi quasi sublanditur posse
sapientioribus animadversionibus uti, pro rerum
veritate cognoscenda, insistendo dumtaxat Archelai
narrationi, quam <em>simplicem, naturalem,</em> atque <em>innocentem</em>
appellat. Cujus generis prior animadversio ea
est: Buddam, videlicet, primo mane solarium domus
ascendisse, ut Deum oraret, et solus quidem
ascendit (ait) ut divinis mandatis obtemperaret, quibus
dictum est, ut orantes ab oculis et hominum frequentia
fugiamus. Altera animadversio spectat ad
Manichaicum orandi ritum, a Zoroastris institutionibus
derivatum, quo sectatores jubentur vultibus ad
Orientem conversis orare, sibi confingentes ignem
illum in sole conspectum, cum thronum, tum divinam
praesentiam significare <small>[Note: <nobr><sub></sub></nobr> S. Leo Magnus, serm. 7 de Nativitate, cap. 4:
<em>De talibus institutis etiam illa generatur impietas, ut
</em><nobr><sub></sub></nobr> <em>sol inchoatione diurnae lucis exsurgens a quibusdam
insipientioribus de locis eminentioribus adoretur.</em> Consule
etiam epist. 15, ad Turribium Asturic., cap. 11.]</small>. Tertio animadvertit
Orientis populos orationum causa domorum tecta
<nobr><sub></sub></nobr> consuevisse ascendere, ut colligitur de Petro in Joppen
orante <small>[Note: <nobr><sub></sub></nobr> Act. Apost. X, 32.]</small>, et de Esther domus superiora ascendente,
cum secreto aliquid facere recogitaret. Lepide
quidem Beausobre! Sed haud intelligo qua ratione
sive licentia tria illa praedicare nitatur, tamquam
Scripturarum dictis conformia, et iis ritibus consona
quos antiqui catholici, et sacri viri in eorum precibus
adhibebant. In abscondito quidem orare oportet,
ad vanam nimirum gloriam praecavendam, eamque
sibi animi attentionem conciliandam quae maxime
<nobr><sub></sub></nobr> necessaria est ut cordis motus cogitationesque cohibeantur
ne extra Deum vagentur. At orationis scopum
sibi tum proposuisse Buddam quis arbitrabitur?
Aut saltem eo in proposito divinis mandatis obsequi
voluisse, quis umquam confinget? Jam aderant sacerdotes
Solis, quos tamquam sibi adversarios
(utpote ab eorum disputationibus superatus) in concionem
vocaverat, ut praestigiarum suarum testes
adessent. Accedit deinde Manichaeorum palmare
dogma fuisse, lucem, et solem ipsum, non tamquam
Dei summi sedem et thronum intueri, sed eum veluti
verum Deum adorare, ut inter caeteros SS. PP.
summus pontifex Leo primus variis in locis testatus
est, expresse de Manichaeis Romae deprehensis orientem
solem adorantibus disserens <em>qui se reflectebant, et
curvatis cervicibus, in honorem se splendidi orbis inclinabant.</em>
Istud autem <em>fieri partim ignorantiae vitio, partim
paganitatis spiritu,</em> S. P. dolens arbitratus est, subjiciens:
<em>Quia etsi quidam forte Creatorem potius pulchri
luminis quam ipsum lumen, quod est creatura,</em>
<nobr><sub></sub></nobr> venerari intenderent, tamen ejusmodi officiorum
ritum nihil differre a gentilium superstitioso cultu
paucis demonstrat, subdens: <em>Abjiciatur ergo a consuetudine
fidelium damnanda perversitas, nec honor
uni Deo debitus eorum ritibus qui creaturis deserviunt
misceatur.</em> Haec autem dixisse et scripsisse Leonem,
ut quosdam Romanae Ecclesiae Christianos a pravis
Manichaeorum institutis deceptos ab ejusmodi orandi
ritu amoveret, jam totus illius sermonis textus patefacit.
Sed Manichaeos soli atque sideribus, quemadmodum
pagani, quamvis alio principio ductos, <strong>22</strong>
cultum adhibuisse, innumeris argumentis constabit.
Legimus deinde S. Petrum in Joppen circa <em>horam
sextam,</em> non <em>ad solis ortum,</em> ascendisse in <em>superiora.</em>
At nullibi constat domus tectum conscendisse. Et
Scriptura de oratione reginae Esther verba faciens,
dumtaxat testatur <em>eam in cinere et stercore stetisse,</em>
corpus suum <em>jejuniis</em> humiliasse, <em>omnia loca</em> in quibus
antea laetabatur <em>crinium laceratione</em> implevisse, et
<nobr><sub></sub></nobr> semper ad Dominum conversa dixisse: <em>Adjuva me
solitariam, et cujus praeter te nullus est auxiliator
alius</em> <small>[Note: <nobr><sub></sub></nobr> Lib. Esther XIV, 1 et seqq.]</small>. Ubinam ergo invenit Pricaeus, a Beausobre
laudatus, reginam Esther in sui palatii planitiem se
recipere consuevisse, ad secretiora forte Judaicae
religionis exercitia agenda? Id quidem ex Danielis
historia quasi obscure colligimus; quod forte dissimulavit
Beausobre, ne suo se jugulo, premeret. De
propheta autem Domini sacer textus narrat quemadmodum,
tribus dierum horis statutis, <em>ingressus domum
suam, et fenestris apertis in coenaculo suo contra
Jerusalem flectebat genua sua, et adorabat</em> <small>[Note: <nobr><sub></sub></nobr> Dan. VI, 10.]</small>. Qui
sane agendi modus ad templum potius Hierosolymis
constructum, quam ad Orientem Danielem orantem
respicere voluisse significat. Beausobre ergo nulla
ratione prohibere poterit quin arbitremur S. Petrum
in Joppen, apud Simonem diversantem, sexta diei
hora domus superiora ascendisse, ut vultu ad Hierosolymitanum
templum converso Deum oraret.</p>
<p>9. Isthaec tamen praetereamus. Quae quamvis quoddam
<nobr><sub></sub></nobr> virus prae se ferant, quo sensim haeretici catholicorum
pietatem corrumpere student, nobisque negotium
facessant in iis quae ad sanctissimos Christi
ritus et caeremonias pertinent; quas vel subvertere
ipsi heterodoxi nituntur, aut saltem eas non ab apostolorum
institutionibus et divinis quandoque mandatis
derivari, sed ab hominum voluntate, et arbitrio,
et a diversarum regionum usu populorumque consuetudine
potius pendere confingunt; tanti tamen
momenti haud sunt, ut verae religionis dogmata aut
<nobr><sub></sub></nobr> dejiciant, aut in apertum contemptum adducant, potissimum
si sacrorum pastorum auctoritatem in ecclesiasticis
ritibus ut caeremoniis praescribendis non
offendant <small>[Note: <nobr><sub></sub></nobr> Rituum diversitas quae ab apostolorum institutis
derivata non sit Rom. PP. et conciliorum auctoritate
fuit proscripta. Novissime id innotescit, cum ex Constitutionibus
Benedicti XIV summi pontificis, tum ex
ejus Operibus typis mandatis. Porro de hac rituum
diversitate verba facit in tribus libris de Missae Sacrificio,
et in aliis de Synodis, quos lector magnae
eruditionis cupidus lustrare poterit.]</small>. Nobis itaque gravius dolendum fuit
quod Beausobrianum ingenium multiplex et tortuosum
in iis etiam moveatur quae expresse in sacris
litteris tradita sunt, et apertam suam infidelitatem
multis calumniis circumseptam in aliorum animum
quaerat insinuare, praemisso consueto vanae et fallacis
eruditionis apparatu; ut improvidum quandoque
lectorem, qui novitatibus potius quam pietate delectatur,
demulceat, illiciis et laqueis perstrictum devinciat.
Cujus generis quidem censeri debent caetera
omnia quae in fine illius capitis subdit, Terebinthi,
seu Buddae Manichaei historiam ex Graecis <small>[Note: <nobr><sub></sub></nobr> Beausobre, lib. I Historiae Manichaeorum,
cap. 5.]</small> Latinisque
PP. ad exitum perducturus. Hujus itaque
haeretici res gestas subtilius inquirens, tamquam probabile
autumat, et vendit magorum superstitionibus
ea de causa imbutum fuisse, quia e Babyloniorum
gente derivatum, cujus philosophi angelos non tamquam
<nobr><sub></sub></nobr> deos, sed tamquam Divinitatis ministros, venerari
consueverant; ea nimirum ducti persuasione,
quod inter ipsos quodam servato ordine
anni diebus mensibusque praeessent, quemadmodum
et elementis et rebus omnibus quae in hac vita hominibus
contingere solent. Et quasi quod catholica
Ecclesia ab hac Babylonensium et Persarum superstitione
sacrum cum festorum dierum, tum divinorum
officiorum ritum atque ordinem haurire <strong>23</strong>
potuerit, audacius affirmat eas gentes suos angelos
tamquam sequestres mediatoresque interpellare consuevisse,
quemadmodum recentiores catholici, singulis
anni diebus, de aliquo sancto in quotidianis
officiis et liturgiis faciunt mentionem. Preces autem
ejusmodi veneficia et magicos cantus a Mahometanis
appellari asseverat. Post tantam tamen nugarum et
falsitatum suppellectilem, idem Beausobre se haerere
suspensum ait ut angelorum nomina, seu coelorum
intelligentias, ob quamdam <em>disciplinam arcani,</em> non
<nobr><sub></sub></nobr> nisi Manichaeorum electis, qui longe septenarium
numerum excedebant, fuisse revelata, ut Turbo
coram Archelao Cascharae episcopo, se sistens confessus
est. Etenim Augustinus, qui hujus sectae
quondam dumtaxat fuit auditor, cujusdam <em>amatorii
cantici</em> meminit, in quo <em>aeonae</em> inveniuntur conscriptae.
Quare mihi videtur non sibi constare Beausobre, qui
nunc contemnens vel haud animadvertens ea quae de
Terebinthi, Buddae, id est Babyloniorum et Persarum
superstitiosis institutis, mox scripserat, contendit
Manichaeos non invocasse angelos, quamvis istis honorem
et laudes adhibuissent; et Cyrillum taxat quod
<em>angelos</em> cum <em>daemonibus</em> confuderit; postulando Manichaeos,
quod aereos daemones terram inter et lunae
spatium interclusos invocaverint. Hos autem non invocari,
sed prorsus abominari affirmat, Turbonis confessione
adductus <small>[Note: <nobr><sub></sub></nobr> <em>Praecepit electis suis, cum desinerent manducantes
</em><nobr><sub></sub></nobr> <em>orarent, et mitterent oleum super caput exorcizatum,
invocatis nominibus plurimis ad confirmationem fidei
hujus. Nomina autem mihi non manifestavit; soli enim
illi septem utuntur his nominibus.</em> Acta disp. Archelai,
edita Romae a clariss. viro Zaccagnio.]</small>, qui dixit Manetem praecepisse
suis sectatoribus ut sumpto cibo capita <em>oleo exorcizato</em>
inungerent, invocatis, seu prolatis, quibusdam nominibus,
mysteria falsae illius religionis significantibus;
<nobr><sub></sub></nobr> quorum nominum cognitio, solis <em>septem,</em> id est septuaginta,
electis reservaverat. Oleum deinde hocce
<em>exorcizatum</em> juxta Graecam et Latinam versionem <em>fascinatum</em>
Tillemontius appellatum voluit. Quare Beausobre
hisce duabus vocibus insistens subdit: Si <em>exorcizatum</em>
pro <em>fascinato</em> sumi debet, quid dicendum erit
<nobr><sub></sub></nobr> de tot tantisque Romanae Ecclesiae ritibus et caeremoniis?
Itaque concludit: Si ergo Manichaei exorcismos
supra oleum proferebant, antequam eo uterentur,
jam innotescit Manichaeos ab ea ridicula opinione
fuisse praeventos, daemones elementa et corpora
vexare posse, quae opinio cum admodum in Ecclesia
praevaluerit, supplicationibus et exorcismis utitur ad
eos expellendos.</p>
<p>10. Hisce tandem omnibus nos insistere sedulo
oportet, ad eripiendas fallacias, falsas criminationes,
irrisionesque, quibus et catholicam Ecclesiam sycophanta
Beausobre insectari ausus est. Is ergo imprimis
haereticorum <em>aeona</em> cum angelis atque daemonibus
confundit; quorum <em>aeonum</em> architecti fuerunt Simon
Magus, haereticorum princeps, Montanus, Menandriani,
Saturniliani, Cerinthiani, Carpocratiani, Valentiniani,
aliique, ex Marco Aegyptio derivati; qui
veterum poetarum et ethnicorum ludo instructi, fabulose
<em>aeonum</em> existentiam et exercitum commenti
sunt, quos pro arbitratu variis nominibus deinde donarunt,
<nobr><sub></sub></nobr> ob diversa munera quibus fungi confingebant
somniantes. Sed longe alia fuit veterum ethnicorum
doctrina. Nam quamvis fidei illustratione carerent,
tamen Hesiodus <small>[Note: <nobr><sub></sub></nobr> Hesiodus, I Oper.
Ii quidem daemones facti sunt Jovis magni consilio,
Boni, terrestres, custodes mortalium hominum.
Qui observant justa et prava opera.
Aerem induti, passim euntes per terram,
Opum largitores, atque hoc praemium regale sortiti sunt.]</small> omnium primus, Deum inter,
supremum locum habentem, et homines in infimo
positos, quosdam interjectos spiritus immortales,
ratione et intelligentia quadam praeditos, exstare
cognovit, quos <em>daemones,</em> sive <em>genios,</em> <strong>24</strong> appellavit;
hosque angelos nos nominamus. Luculentissime praeterea
de daemonibus Plato fecit mentionem, et potissimum
in Timaeo, quos orbibus illigatos, immo orbes
ipsos ac stellas quasi deos inferiores arbitratur: secundum
quos <em>daemones,</em> alios generatione propagatos
infimosque describit. Qui cum natura sua dissolubiles
sint et mortales, suprema tamen voluntate Dei, quae
natura fortior est, immortales erunt et aeterni. Ab his
autem animalia esse procreata; immo et corpora ipsa,
in quae humanas ipse animas infudit, asseverat. Platoni
suffragatur ejus interpres Alcinous, Hostanes
<nobr><sub></sub></nobr> magus, Orphaeus, Thaletes, Pythagoras aliique, qui
revera daemones, seu angelos, sine ulla prorsus dubitatione
exstare affirmarunt; quamvis de eorum natura
et proprietatibus aliter ac aliter fuerint ratiocinati.
Ad alterum systema de <em>aeonum</em> existentia hactenus
omnibus scriptoribus tamquam fabulosum
commentum inextricabile apparuit. Hosque etiam
apud eorumdem architectos aliquid commune habere
cum iis substantiis quas angelos, seu daemones, appellamus,
nulla certa ratione adhuc exploratum est.
Non ergo Augustinus de <em>amatorio</em> illo Manichaeorum
<em>cantico</em> faciens mentionem, in quo <em>aeones</em> descripti
inveniebantur, angelos, seu daemones, indicari credidit:
sed optime horum haereticorum fraudes novit,
falsas illas intelligentias in sideribus et orbibus affixas
confingentium. Qui cum superstitiosa persuasione
ducerentur, totam hominis vitam ex siderum,
elementorum, seu <em>aeonum,</em> pendere affectionibus,
horum influxus sibi propitiari posse, mentiebantur,
aut saltem mutari quandoque, si iisdem supplicaretur;
<nobr><sub></sub></nobr> quando, videlicet, ex erratico eorum motu, vel
stabili permanentia, malignis quibusdam aspectibus
nocerent. Noster Leo Magnus variis in locis, cum
Manichaeos, tum Priscillianistas, horum mendaciorum
propugnatores, exagitat, ita eos perstringens: <em>Quid
autem est sol, vel quid est luna, nisi visibiles creaturae,
</em><nobr><sub></sub></nobr> <em>et corporeae lucis elementa? Quorum unum majoris claritatis,
et aliud minoris est luminis</em> <small>[Note: <nobr><sub></sub></nobr> S. Leo Magnus, serm. 26, qui est 7 de Nativitate.
Item serm. 82, de oct. Apost. et epist. 15, c.
12-14.]</small>. Deinde diurna
tempora a nocturnis distinguens, diversas qualitates,
non vitae gradus iis inesse suadet, cum priusquam
luminaria et sidera fierent, tres dies sine solis cursu,
et noctes sine lunae siderumque <em>ministerio</em> praecessissent.
Quare ergo quarta die omnium Creator ea
condiderit, hisce subsequentibus verbis indicat. Ut
nimirum essent ad hominum utilitatem: <em>Ut rationale
animal, nec in distinctione mensium, nec in recursu
annorum, nec in dinumeratione temporum falleretur;
cum per inaequalium horarum impares moras, et dissimilium
ortuum signa manifesta, et annos sol concluderet,
et luna menses renovaret.</em></p>
<p>11. At si mihi nunc liceret diutius in expendendis
antiquorum Babylonensium et Persarum philosophorum
superstitionibus immorari, qui singulis horis,
diebus et annorum mensibus, varias aeonum conjunctiones
affixas esse contendebant, a quibus hominum
fata pendere mentiebantur, quos deinde sibi opitulari
<nobr><sub></sub></nobr> et propitiari deprecabantur; jam facilius demonstrare
possem, nullam prorsus cum nostris ritibus
habere similitudinem et affinitatem. Quis enim sibi persuadet
<em>Belial</em> cum <em>Deo</em> convenire, et <em>idolum</em> <small>[Note: <nobr><sub></sub></nobr> S. Hieronymus, tom. IV edit. Rom. factae a
cl. Pamelio, ad cap. 42 lib. XII Commentariorum in
Isaiam.]</small> habere
aliquam cum veritate affinitatem et similitudinem? Idolum
quippe purum putumque figmentum est, a mendacio
quidem adinventum ad rationales substantias decipiendas.
Idcirco si, auctore Leone, divinarum Scripturarum
interprete sapientissimo, divina omnipotentia
factum est ut ad nostram utilitatem sidera caeteraque
coelestis militiae signa, sensu et vita carentia, servato
dierum, mensium et annorum ordine, quem sacrae
etiam litterae veteris Testamenti potissimum expresserunt,
temporum successiones distinguerent; jam solam
divinam virtutem et providentiam laudare oportet,
quae talia signa ad nostram scientiam, institutionem
<strong>25</strong> et beneficium condere voluerit. Caeterum
cum coelorum aspirationes, aeris immutationes, siderum,
vel aeonum, ascensiones, descensiones, cursus,
<nobr><sub></sub></nobr> gradus, retrogradationes, ortus et interitus, necessario
omnino efficiantur, et a mortua natura deriventur;
quae laus, qui honor, vel cultus rationabiliter iis
adhiberi poterit? Nihil ergo superstitiosius, nihil
magis veritati contrarium, quam vana et fallax cum
ethnicorum, tum veterum haereticorum philosophia,
qua, cum mirabilia in orbe contingentia intuerentur,
aeonum affectibus deputabant. Et propterea variis
nominibus excogitatis ad eos invocandos, etiam in
sacris mysteriis sibi propitiari posse stulte arbitrabantur.
Quemadmodum de Montano et Cataphrygis,
haeresum auctoribus, inter caeteros scripsit Augustinus
<small>[Note: <nobr><sub></sub></nobr> Augustinus, libro de Haeresibus, et tom. VI,
lib. contra epistolam fundamenti cap. 3. Libellus
synodicus apud Concil. collectores, tom. I pag. 615.]</small>; qui, loco sacrae baptismatis expiationis et
regenerationis, immundo lavacro suos asseclas
abluebant, tot <em>aeonum</em> nominibus recitatis, quot in
integro anni circulo contineri somniabant. Hunc autem,
Montanum videlicet, octingentos septuaginta
aeones, quos singulos proprio nomine vocitabat,
excogitasse, ex libello synodico intelligimus. Catholicorum
autem rituum et festorum institutio, quam
<nobr><sub></sub></nobr> affinitatem et similitudinem cum hisce fabulosis
figmentis habere potest? An non catholica Ecclesia
in festorum ordine distribuendo, in officiis et liturgiis
recitandis, spectata temporum diversitate et
mysteriorum dignitate, quae solemni cultu ob divinam
institutionem celebrari debent, Deo optimo
maximo laudes persolvit? Soli Deo quidem in officiis,
<nobr><sub></sub></nobr> liturgiis caeterisque, cum publicis, tum privatis,
supplicationibus, servitutis cultum impendunt catholici,
et ad eum preces, voces et corda dirigunt. Unde
ergo colligit Beausobre quod quotidiani catholicorum
religionis ritus cum Babylonensium, Persarum et
magorum superstitiosis caeremoniis in quibusdam
comparari possint? At similitudinem forte, vel affinitatem,
in eo consistere arbitrabitur, quod Romana
Ecclesia, quosdam anniversarios festos quibusdam
temporum diebus consecraverit, quos deinde sanctioribus
ritibus et caeremoniis agendos esse praecepit?
Vel quia singulis anni diebus, recurrente natali alicujus
viri, sanctitate, doctrina, martyrio, virginitate
celeberrimi, horum insigniora et probata virtutum
facinora, in fidelium mentes revocare consuevit, tum
ad divinam laudem persolvendam, tum ad imitationis
studium in iis excitandum? in his ergo nihil prorsus
inveniri posse quod Persarum, Babylonensium et
magorum superstitiosis solemnitatibus et fabulosis
ritibus in aeonum et siderum cultu adhibitis respondeat,
<nobr><sub></sub></nobr> certissimum est. Quare si cum alio homine
praeter Beausobre in praesens mihi esset agendum,
professione videlicet gentili, atheo, vel epicureo,
qui nec Scripturis sacris, nec divinis mandatis insisteret,
utique ad solas rationes ex lumine naturali
mutuatas provocarem, ut Romanae Ecclesiae rituum
sanctitatem, dignitatem et praestantiam, explicarem.
Sed cum istud negotium ad Christianum, sed acatholicum,
virum pertineat, qui praeter Scripturarum veteris
Testamenti auctoritatem, in quibus de aliis
atque aliis statutis anni solemnitatibus et institutionibus
perspicua mentio facta est, etiam evangelica
novi Testamenti mandata admittere debet; simulque
ea omnia mysteria profiteri quae ad Jesu Christi conceptionem,
nativitatem, circumcisionem, miracula,
passionem, mortem, resurrectionem, et id genus
alia referuntur: idcirco stultissimam personam Beausobre
in iis recensendis agere voluisse intelligo, qui
lautissime in Persarum et Babylonensium fabulis ludens,
<nobr><sub></sub></nobr> imperitis nimiumque credulis lectioribus, de
Romana Ecclesia haud pie et sapienter sentientibus,
toto sui studii conatu illudere et fucum facere contenderit.</p>
<p>12. Atque (ut ad caetera redeam) idem Beausobre
non meminit daemones sacris etiam evangelicis dictis,
angelos appellari? Spiritus quidem illos qui,
cum diabolo per superbiam e divina gratia excidentes,
ad <strong>26</strong> aeternos ignis cruciatus fuerunt damnati, Christus
apud Matthaeum angelos appellat; et Scripturae
ipsae, aliis in locis, angelos malos, daemonum nomine
indicant. Non mirum igitur si Cyrillus affirmet Terebinthum,
seu Buddam, in sui praesidium <em>aereos daemones</em>
advocasse. Cujus tamen testimonium etiam
Turbonis confessioni cohaeret, qui exsecraturus Manichaeorum
ritus dixit hos post acceptum cibum et
potum <em>oleo exorcizato</em> capita inungere consuevisse.
<em>Exorcizati</em> enim nomine oleum magice effascinatum
intelligere oportet; quo videlicet necromantici uti
solent, in advocandis sibi in praesidium malis spiritibus,
<nobr><sub></sub></nobr> a quibus opem assequuntur, cum per praestigias
aliquod contra naturae ordinem facere pertentant <small>[Note: <nobr><sub></sub></nobr> Consule concil. Illiberitanum cum notis Ferdinandi
<nobr><sub></sub></nobr> Mendocae, tom. I Concil. pag. m. 1237, ad
can. 34.]</small>.
Non ergo Tillemontio, docto viro, in crimen verti
poterat quod pro <em>exorcizato fascinatum</em> interpretari
voluerit. Novit quippe Ecclesiasticae Historiae scriptor
antiquos <small>[Note: <nobr><sub></sub></nobr> De his magorum artibus videsis Tertullianum,
lib. de Anim. c. 37; Lactan., lib. II Divin. Instit. cap.
1; Plin., lib. XXX cap. 2; Ciceronem, orat. in Vatinium;
Horatium, lib. I, satira 8, de Canidiae et Saganae
veneficiis; Philostratum in Vita Apollonii; Divum
Aug., in Respon. ad 3 quaest. Simpliciani,
lib. II.]</small> magos cereos, lucernas, aquam, oleum,
aliasque res <em>fascinatas</em> adhibere consuevisse, non ad
<nobr><sub></sub></nobr> expellendos, sed evocandos spiritus, ut ab his praesidia
et opem obtinerent, et ad futurorum scientiam
comparandam. De simili magorum arte, Plinio auctore,
verba fecit Osthanes, qui hujus varias species
describens, dixit quod ex aqua, ex spheris, ex aere,
ex stellis, lucernis, ac pelvibus, securibusque, et
multis aliis modis, divina promittebant. Quare satis
probabile est Manichaeos, in hac arte peritissimos,
oleo incantationibus profanato uti voluisse, ad malignos
spiritus evocandos. Denique Tillemontii interpretationi
minime repugnare arbitramur vocem illam
quam in Turbonis confessione offendimus, <em>exorcizatum</em>
nimirum. Turbonem enim uti oportuit loquendi
formula quam Manes, cujus gesta recenset,
adhibebat, qui sacras et naturales res nefariis ritibus
profanatas exorcismos forte appellabat, ut magis
perspicue suo loco videbimus. In his tandem sic
patefactis atque explicatis longius laborare quisque
supervacaneum arbitrabitur, cum majoris ponderis
illa supersint eripienda, quibus vel affirmat <em>exorcismos</em>
<nobr><sub></sub></nobr> dignos esse ut irrisionibus <small>[Note: <nobr><sub></sub></nobr> Beausobre, Hist. Manichaeorum tom. I, lib. I,
cap. 5, pag. 62 et seqq.]</small> ludantur, nec sibi
umquam persuaderi posse malignos spiritus, seu
daemones, vim habere elementa et corpora vexandi.
Quid ita? Ut Beausobre professione Christianus, licet
acatholicus, in evangelicis Scripturis versatus, de
rebus a Christo Domino gestis, et ab apostolis descriptis
optime instructus, audeat negare cum exorcismorum
virtutem et efficaciam in daemonibus expellendis,
tum ipsorum daemonum vim et furorem
in animantia et sensu carentia exercenda? Quid est
aliud, nisi credere, Matthaeum, Marcum, atque Lucam
fabulatos esse, vel cum dixere Jesum e corporibus
<em>daemonia</em> verbo ejecisse; vel cum duos homines
Gerasenos Christo occurrentes descripserunt,
qui de monumentis exeuntes daemonia habebant,
quique tam <em>saevi erant, ut nemo posset transire per
viam illam.</em> <small>[Note: <nobr><sub></sub></nobr> Passim evangelistae testantur homines ab immundis
spiritibus vexari, ut constat ex Matth. VIII,
<nobr><sub></sub></nobr> 16, 31; Mar. I, 24 et seqq.; Lucae VIII, 28 et seqq.]</small> Vexari deinde ab immundis spiritibus
homines haud possunt, si Evangelistae absque ulla
verborum ambiguitate narrant oblatum fuisse Christo
<nobr><sub></sub></nobr> hominem caecum et mutum: <em>Et ejecto daemone locutus
est mutus?</em> Si vero tandem his aliisque similibus
Christi gestis in Beausobriana mente revocatis
adhuc ipse suspensus haereret, nec fidem adhiberet,
in medium illud afferrem quod S. Lucas recensuit
de illo Patrefamilias qui ad Christum attulit
filium suum <em>habentem Spiritum</em> <strong>27</strong> <em>mutum,</em> qui,
ubicumque eum apprehendebat, allidebat illum,
et spumabat, et stridebat dentibus, et arescebat.
An non ad Christi Domini praesentiam et imperium
malignus ille spiritus <em>elisus in terram volutabatur
spumans?</em> Quibus diris violentisque motibus,
cum filius usque a primis infantiae diebus agitaretur,
frequenter vexatum <em>in ignem et in aquas misit, ut eum
perderet?</em> Si ergo hisce aliisque certis argumentis
quae Beausobre objicere possumus non acquiescat,
nec sibi persuadere velit Terebinthum, seu Buddam,
a daemone in terram projectum et agitatum interiisse,
quid nobis negotii cum homine furente, rationis
<nobr><sub></sub></nobr> experte, qui dumtaxat pro animi impetu de religionis
rebus ratiocinatur? Quod si tandem hos similesque
effectus, quos nunc aliquando etiam conspicimus,
a furoris vel maniae morbis causari arbitrabitur,
quid ineptius? Nugatorius prorsus esset evangelistarum
sermo, quo Christus suae vocis imperio dixit:
Surde et mute spiritus, <em>ego praecipio tibi, exi ab eo,
et amplius non intres in eum.</em> Non absimilis esset illa
alia immundorum spirituum Synagogae viros torquentium
exclamatio: <em>Quid nobis et tibi, Fili Dei?
Venisti huc ante tempus torquere nos.</em> Vel haec alia
eorumdem spirituum Christo facta supplicatio: <em>Si
ejicis nos hinc, mitte nos in gregem porcorum.</em> Qui tandem,
audita statim ea Domini voce: <em>Ite; exeuntes
</em><nobr><sub></sub></nobr> <em>abierunt in porcos, et ecce impetu abiit totus grex per
praeceps in mare, et mortui sunt in aquis.</em> Ejusmodi
sane loquendi formulas nullum prorsus habere posse
respectum ad furoris, maniae, vel alios quoscumque
morbos, nos experientia docet. Nam morbi sanantur,
nec ita ejiciuntur, ut de uno in aliud corpus vitali
progressione migrare possint. Ipsos numquam
audivimus exclamantes, voces emittentes, vel rogantes;
sed ipsi infirmi dumtaxat, qui a morbis corripiuntur,
aegritudinum vim et dolores sentientes, in
moestitiae voces et ululatus erumpunt, exposcentes
ut medelam et levamen ipsis adhibeamus.</p>
<p>Hanc quidem Christi Domini in malis spiritibus ex
hominum corporibus expellendis virtutem et potestatem
Judaicus populus admirabatur. Quamquam
revera non defuissent nequissimi calumniatores qui
contenderent eum veneficiis et praestigiis uti in daemonibus
expellendis; tamen inficiari haud potuere,
elementa et corpora a malis spiritibus quandoque
vexari. Eam tamen calumniam: <em>In Belzebub principe
</em><nobr><sub></sub></nobr> <em>daemoniorum ejicit daemonia</em> <small>[Note: <nobr><sub></sub></nobr> Matth. VIII, 32; Lucae IX, 10 et seqq., et XI,
15 et seqq., Marci IX, 16.]</small>, una cum calumniatoribus
coercuit subjiciens. <em>Si ego autem in Belzebub
ejicio daemonia, filii vestri in quo ejiciunt? ideo ipsi
judices vestri.</em> Quo loquendi modo indicatum est potestatem
energumenos exorcizandi factam fuisse
nonnullis aliis synagogae filiis, qui palam testari poterant,
non praestigiis, sed Christi nomine et omnipotentis
Dei virtute et digito daemonia ejecisse. Et
quidem ad rem nostram mirifice facere videntur ea
quae de Joanne Christum alloquente Marcus narravit:
<em>Magister, vidimus quemdam in nomine tuo ejicientem
daemonia, qui non sequitur nos, et prohibuimus
eum.</em> Verum ne Joannes et caeteri apostoli et discipuli
sibi persuaderent exorcizandi potestatem et
exorcismorum vim ab humana pendere virtute, statim
praecepit ne illum prohiberent, et subdidit: <em>Nemo
est enim qui faciat virtutem in nomine meo, et
possit cito male loqui de me.</em> Veniat nunc igitur irrisor
Beausobre, et secum agitet unde exorcismorum
<nobr><sub></sub></nobr> virtus derivetur, quidve in se contineant exorcismi,
quibus tandem data fuerit exorcizandi potestas, et
deinde eludat si potest sacrum illum ritum quem
semper, tamquam a Filio Dei acceptum, catholica
Romana Ecclesia retinuit. Et quidem exorcismorum
vis et efficacia a Jesu nomine derivari, satis superque
ex Scripturis sacris exploratum est. Nec enim
aliud nomen est sub coelo datum, in quo nos salvos
fieri oporteat, quam illud. Potissimum cum illius invocatione
omne genu flectatur, coelestium, terrestrium
et infernorum. Non ergo mirum si eo nomine in
exorcismis invocato, tale praesidium auctoritatemque
sacri Ecclesiae ministri <strong>28</strong> assequantur, ut, procul
amandatis ab energumenorum corporibus, malignis
daemonum spiritibus, homines qui dire prius vexabantur
in posterum quemadmodum Magdalena, a
qua Jesus <em>septem daemonia</em> <small>[Note: <nobr><sub></sub></nobr> Marci IX, 37; Lucae IX, 49; Lucae VIII, 2.]</small> ejecerat, nulla prorsus
molestia aut diabolico furore torqueantur. Cum
deinde vero ad exorcismorum naturam sive rationem
<nobr><sub></sub></nobr> animum convertimus, quid isti sint, quidve in se
contineant illico intelligimus. Nec enim ejus generis
esse possunt, ut cum veneficis incantationibus aliquid
commune habere videantur. Cum potius ad effascinationes
evertendas ab ipso Deo fuerint instituti.
Quare nimis subdole et maligne Beausobre ratiocinatur,
sacros hos divinosque ritus superstitiosis incantationibus
aequiparando. Quod vero oratio jejuniis
conjuncta spiritus etiam caeteris nequiores ejicere
valeat, Christus ipse fassus est; quando videlicet a
quibusdam rogatus cur oblatum daemoniacum ejus
discipuli non liberaverint, ipsis respondit: <em>Genus
hoc daemoniorum non ejicitur nisi in oratione et jejunio</em>
Videat ergo Beausobre, atque tandem intelligat, quid
<nobr><sub></sub></nobr> de hac potestate Ecclesiae ministris facta dicere oporteat?
Jesu Christi quidem sacerdotes, et evangelistae,
legis sacros ministros supra daemonia auctoritatem
et virtutem consecutos esse, Lucas, Matthaeus et
Marcus evangelistae luculentissime testati sunt. Dixerunt
imprimis quod Christus missurus apostolos ad
praedicandum Evangelium, dedit ipsis <em>virtutem et potestatem
super omnia daemonia</em> <small>[Note: <nobr><sub></sub></nobr> Matthaei X, 1; Marci III, 16; Lucae VI, 13, et
IX, 1; Lucae VII, 22.]</small>. Rursus de aliis
septuaginta duobus discipulis, <em>quos binos miserat ante
faciem suam in omnem civitatem et locum quo ipse erat
venturus,</em> legitur quod ab eorum ministerio reversi,
sine ulla animi simulatione et verborum ambage
dixerunt: <em>Domine, etiam daemonia subjiciuntur nobis
in nomine tuo.</em> Quod si Beausobre sola rixandi maledicendique
libidine ductus, Ecclesiastica divinaque
jura pervertens, contenderet forte virtutem et potestatem
de qua agimus, apostolos dumtaxat et Christi
discipulos comitatam esse ad ethnicorum religionis
exitium, et Judaeorum perfidiam incredulitatemque
vincendam, minime ejus dictis acquiescere
<nobr><sub></sub></nobr> possemus. Etenim latius exploratum est hanc potestatem
in daemones fugandos perpetuo in Ecclesia
fore duraturam, eamque a bonis et malis ministris
aeque posse exerceri. Hujus rei praeclarum exstat
testimonium apud Lucam; cum Christus, videlicet,
malos Ecclesiae ministros judicaturus, istis haud
quaquam meritum et gloriae coronam rependet,
quamvis dicturi sint: <em>Domine, nonne in nomine tuo
daemonia ejecimus, et in nomine tuo virtutes multas
fecimus?</em> Quia de Jesu hominum Salvatore optime
mereri non possunt, qui virtute et ministerii potestate
utentes, bonis moribus Christo Jesu se conformare
non quaerunt. At de exorcismorum virtute in
daemonibus expellendis cum satis dictum esse quisquis
intelligat, haud difficile prorsus erit benevolo
catholico lectori persuadere Buddam, seu Terebinthum,
nequissimum praestigiatorem, a daemonibus
agitatum atque percussum, crudelem subiisse mortem,
et repente ex praesentis lucis usura fuisse sublatum.</p>
<p><nobr><sub></sub></nobr> Ejusmodi denique malam mortem Beausobre palam
inficiatur <small>[Note: <nobr><sub></sub></nobr> Beausobre, tom. I, p. 1; cap. 5, pag. 63.]</small>, et circulatoris verba adhibens,
hunc Buddam cum alio quodam hujus nominis viro,
Manetis pseudoapostolo et discipulo, toto sui animi
conatu confundere ausus est. Propterea liberalior
factus cum eo, diuturniorem vitam ei elargitur, ejus
dies ad illud tempus usque perducens, quo Manes
in impietatibus celebrior huc illucque duodecim
falsorum suorum dogmatum annuntiatores discurrentes
miserat, ad evangelicam Christi Domini doctrinam
evertendam. Quod sane studiosum commentum
si veritatis speciem dumtaxat habere censeremus,
jamjam praesens hujus nostri laboris opus
<strong>29</strong> foret inutile; nec labaret solum, sed prorsus concideret;
et Beausobriani assentatores, qui hactenus
Manichaicae historiae ab acatholico viro conscriptae
plauserunt, sibi nunc quod riderent magis esset,
quam ut lamentarentur, cum incassum tot tantasque
<nobr><sub></sub></nobr> haereticas et nugatorias fabulas, quibus laudata historia
referta est, evertere et eripere voluissemus.
Interim vero nemo mihi irascatur, si ad eripiendas
praecedentes Beausobrianas ineptias veterum SS.
PP. testimonia non adhibuerim, ut inde lectoribus
magis innotesceret sacrarum Scripturarum textus
non aliam subire interpretationem, nec violenter distorqueri
posse, ad significanda quaedam morborum
genera, in humorum, spirituum nervorumque pugna
atque conflictu consistentium, quos morbo nonnisi
per similitudinem veteres medicinae periti daemoniacos
appellarunt. Si istud enim argumenti genus adhuc
in praesens expendere vellemus, multum operis
<nobr><sub></sub></nobr> nos impendere oporteret, et quasi extra nostrum
concertandi ordinem vagari videremur. Non enim
pro suis studiis et partibus unum solum vetustum
catholicae Ecclesiae scriptorem Beausobre nobis objecit,
aut objicere potuit. Optime intelligens Graecos
Latinosque Ecclesiae PP. simul consensisse in mox
laudatis Scripturarum textibus explicandis, qui pariter
ordinis exorcistarum vim potestatemque in
daemones expellendos, et asseruerunt, et summis
laudibus ornarunt. Igitur non erat opus ad traditionem,
sacrarum Scripturarum interpretem, provocare.
Sed ne SS. PP. auctoritatem negligere videamur, in
praesens sancti Leonis Magni unum alterumque testimonium
subjicere non pigebit, potissimum cum
ad hujus S. pontificis catholicae et apostolicae sedis
doctoris scripta illustranda nostrum studium dirigere
intendamus. Is itaque praecedentia SS. Matthaei, Lucae
et Marci verba explicaturus, ea de daemoniorum
spiritibus sine ulla prorsus sermonis ambiguitate
verborumque involucro interpretatur, saevitiem illam
<nobr><sub></sub></nobr> expendens qua obsessorum corpora torqueri solent
simulque illud imperium significans quo fugari solent,
potissimum cum exorcistarum orationes <small>[Note: <nobr><sub></sub></nobr> Matthaei XVII, 20; Marci IX, 28.]</small> jejunio
conjunguntur. Quare septimi mensis indicens
jejunium, ut studiosius a fidelibus celebretur suadet.
<em>Nam</em> (ait) <em>in omni agone certaminis Christiani utilitas
continentiae plurimum valet; ita ut quidam saevissimorum
spiritus daemonum qui ab obsessis corporibus
nullis exorcizantium fugantur imperiis, sola jejuniorum
et orationum virtute pellantur, dicente Domino:
Hoc genus daemoniorum non ejicitur, nisi in jejunio
et oratione. Grata est Deo et terribilis diabolo jejunantis
oratio</em> <small>[Note: <nobr><sub></sub></nobr> S. Leo Magnus, epist. ad episcopos per Siciliam
<nobr><sub></sub></nobr> constitutos, capite 6, et serm. 81.]</small>. Sed praeter hanc potestatem Ecclesiae
ministris factam pro ejiciendis ex obsessorum
corporibus daemonum spiritibus, alterius quoque
exorcismorum generis meminit, quos sacerdotes aliique
sacri ministri adhibere solent ad catechumenorum
sanctificationem, antequam baptismatis expiatione
mundentur; ut nimirum horum animae a diabolica
<nobr><sub></sub></nobr> potestate eripiantur. Epistola ergo ad episcopos
Siciliae sic scribit: <em>His itaque, fratres charissimi,
tot ac tantis existentibus documentis, quibus, omni ambiguitate
submota, evidenter agnoscitis in baptizandis
electis, qui, secundum apostolicam regulam, et exorcismis
scrutandi, et jejuniis sanctificandi, et frequentibus
sunt praedicationibus imbuendi, duo tantum tempora,
Paschae et Pentecosten esse servanda.</em> Animadvertat,
quaeso, Beausobre exorcismorum ritum non
ab alio fonte quam a Scripturis et apostolorum regula
derivari, ut hic innuere voluit noster sanctissimus
pontifex, et ante eum affirmavit S. Siricius
papa, in epistola ad Himerium Tarraconensem, et
deinde carpat et mordeat, si potest, Romanae Ecclesiae
consuetudinem, et sacrorum ministrorum auctoritatem
in exorcismis proferendis, hominumque
corporibus et animabus e daemoniaca potestate liberandis.
At novam <strong>30</strong> congressionem cum Beausobre
sequenti capite jam instituamus <small>[Note: <nobr><sub></sub></nobr> Videsis August., lib. II de Nup. et Concupiscentia
cap. 29, et cap. <em>Sedis apostolicae,</em> Coelestino
attributa, cap. 9.]</small>. Relictis interim
<nobr><sub></sub></nobr> quamplurimis aliis nugis, vel futilibus ejusdem conjecturis,
quae ad ecclesiasticam quam conscribere
historiam intendimus nulla ratione possunt pertinere.</p>
<br> <h4><center>CAPUT IV.
<em>De Manete et praecipuis ejus dogmatibus. Nova adhuc
Beausobriana commenta deteguntur et evertuntur.</em> </center></h4>
<p>Quemadmodum Beausobre in describendis Scythiani
et Terebinthi rebus et moribus nugari voluerit,
et in utriusque Ecclesiae Graecae et Latinae PP.
audacius stylum strinxerit, sacras etiam Scripturas
ad pravam aut violentam interpretationem distorquendo,
<nobr><sub></sub></nobr> satis explicatum arbitror superiori capite.
In quo etiam ea referre consilium habueram quae ad
Manetis personam, patriam, parentes, doctrinam et
errores pertinere videntur. At cum cognovissem
illius capitis summam, ob varia Beausobriana argumenta,
quorum plurima vix, ac ne vix quidem, ad
auctoris institutum scribendaeque historiae scopum
spectabant, nimium excrevisse, quaeque quandoque
nostris lectoribus in hisce lustrandis negotium facescere
potuissent; idcirco ne praesens haec nostra
concertandi methodus confusionem pareret, separatim
hoc loco de Manete solo verba facere aequius et
prudentius existimavimus. In quod sane consilium
confirmati fuimus, cum in percurrendis duobus
Beausobrianis capitibus, sexto, videlicet, et septimo,
talia tamque multa offendimus, quibus si singillatim
occurrere vellemus, nostram hanc scribendi, disputandique
rationem pene in immensum protraheremus.
Quapropter nostri instituti rationem sequentes,
ea dumtaxat discutienda et refellenda nobis proposuimus,
<nobr><sub></sub></nobr> quae aut SS. PP. traditionem dejiciunt, aut
sacros catholicae Ecclesiae ritus et dogmata, magna
cum animarum pernicie, laedunt et evertunt. Nunc
itaque sermonem primo auspicaturi a sexto <small>[Note: <nobr><sub></sub></nobr> Beausobre, loco superius laudato, pag. 65 et
seqq.]</small> illo
capite, cui sequentem titulum apponit Beausobre:
<em>Examen historiae Manetis ante suam haeresim,</em> in quo
Graecorum pariter et Latinorum testimonia proposuit,
non ut iisdem insistat, sed, quemadmodum de
Scythiano et Terebintho praecedentibus capitibus
jam fecerat, auctores mordeat et exagitat, horumque
testimonia suis ineptis commentariis refellenda esse
contendat.</p>
<p>1. De Manetis Persae haeretici itaque natali anno
hujusque genuino nomine nunc agere incipiens, doctissimo
viro amico nostro Simonio Assemano <strong>(Tom.
I, pag. 393)</strong> subscribit, qui Edessenorum Chronicum
secutus, in sua Orientali Bibliotheca haec habet:
<em>Anno quingentesimo quinquagesimo primo natus est
Manes;</em> qui annus, juxta Graecorum aeram, Christi
<nobr><sub></sub></nobr> anno bis centesimo quadragesimo respondet. Cujus
quidem Edesseni Chronici testimonium, Beausobre
alio Eutychii dicto confirmari posse jam pridem arbitrabatur,
in quo legitur: Manetem sub Gordiani imperio
apparuisse in orbem. Gordianus porro (ait)
anno Christi 238 imperator renuntiatus est, et in eo
usque permansit ad annum 244. At diligentem scriptorem,
qualem se esse jactat Beausobre, Gordianos
inter distinguere oportebat. Seniores enim imperium
sibi in Africa usurparunt, dum Maximinus
cum Germanis bellum gerebat. Qui deinde non
multo post perempti, Balbinus et Pupienus cum
Gordiano Juniore anno uno ambo imperium tenuere.
Illi a militibus trucidati sunt anno 238. Hoc anno
autem, Gordianus filius vel nepos illius <strong>31</strong> Gordiani
in Africa occisi, habenas imperii obtinuit, et reportatis
pluribus victoriis contra Persas, jussu Philippi,
sexto elapso anno oppressus est. <small>[Note: <nobr><sub></sub></nobr> Eutychius Alexandrinus, in Chronico.]</small> Eutychii
Alexandrini ergo historiam diligentiori examine
<nobr><sub></sub></nobr> subjiciens Beausobre, haud de Manetis natali anno ibi
verba fieri deprehendit, sed de hujus jam evulgata
haeresi, ob quam supplicio fuerat affectus. Hujus examinis
occasione animadvertendum censuit Eutychium
in turpe anacronismum fuisse lapsum, quod Varanis I
Persarum Regis et Hormisdae filii, regnum anno tertio
Gordiani imperii statuere voluerit, quae narratio
evidentem falsitatem praesefert. <small>[Note: <nobr><sub></sub></nobr> Abulpharagius, Dynas. pag. 83.]</small> Abulpharagius
enim Syrorum scriptor (ait) Varanem I regnare coepisse
quando Probus imperator renuntiatus, anno videlicet
276. At Abulpharagium hallucinari Beausobre
animadvertere oportebat, cum ex chronicorum accuratissimis
tabulis, <small>[Note: <nobr><sub></sub></nobr> Pet. Rationar. temporum tom. III pag. 146 Venet.
editionis.]</small> a cl. Dionysio Petavio editis,
Varanes I regnum obtinuerit post Hormisdae interitum,
<nobr><sub></sub></nobr> anno videlicet 273, et ille qui Persis dominari
coepit quando Probus imperator renuntiatus fuit,
Varanes II appellabatur, regnumque illud ab anno
273 ad annum 293 occupavit. Levissima tamen cum
sint haec, iis insistere supervacaneum ducimus. Notare
tamen juvat Syrorum scriptoribus ad quos Beausobre
semper provocare intendit indubitatam fidem
non esse adhibendam.</p>
<p>2. Origine autem Persam Manetem fuisse, omnes
veteres scriptores, auctore Assemano, dixerunt. Num
vero in Babyloniorum vel Chaldaeorum provincia natalem
obtinuerit, aeque certum non apparet. Babylonium
hunc fecit S. Ephraem; et Archelaus, in Mesopotamia
episcopus, in habita cum eo disputatione,
genere fuisse Chaldaeum non obscure significavit. Sed
hisce scriptoribus Suidam atque Cedrenum refragatos
esse Beausobre annotavit. Qui communi persuasioni
non insistentes, aliam originem, Brachmanorum videlicet,
ei tribuere voluerunt; quod nomen a rege
quodam ita appellato regio illa, quae Oceanum versus
<nobr><sub></sub></nobr> se extendit, assecuta est; quamque homines plurimum
religionis et philosophiae studiis addicti inhabitarunt,
ut Cellarius in Commentariis ad Ptolomaeum
fecit mentionem, Brachmanos denique ab Abrahamo
derivari, recentiores quidam, novitatum cultores, et
ratiocinandi libidine ducti, fabulosis commentis suadere
conati sunt. Qui praeterea illius nominis etymologiam
explicantes, <em>Brachma</em> vocabulum, pro homine
in omnium rerum notitia apprime versato interpretari
voluerunt. Nugatoria ergo esse isthaec argumentationis
genera, jam plene norunt qui nonnisi solidioribus
rationibus innixi, de rerum veritate disputare
sunt assueti. Sed homini ingenium habenti ad fingendum
semper paratum haud convenire quis arbitrabitur?
Potissimum cum in eo studio et industria
ipse Beausobre versetur, ut ad auctores inter se
semper repugnantes provocet, ut sensim ad scopum
sibi praefixum perveniat; quo, videlicet, omni studio
suadere conatur historicis rebus a veteribus traditis
<nobr><sub></sub></nobr> atque conscriptis nullam fidem prorsus adhibendam
esse. Sed haec cum omnibus nota esse possint, ad
institutum pergamus. Ad ea videlicet quae fabulari
videtur, cum de patrio et natali haeretici nomine
Beausobre disserere sibi proponit. Corbicium (ait)
Latini scriptores eum appellarunt, Graeci Cubricum,
sed ab utrisque Augustinus, libro de Haeresibus, vel
sui amanuensis oscitantia abscedens, Urbicum nominavit.
At tria isthaec nomina, veluti corrupta a
vocabulo <em>Carcubio,</em> forte Manetis patria, in Babyloniorum
aut Chaldaeorum regione posita, derivari,
sine auctore ratiocinatur Beausobre. Qui potissimum
id suaderi posse contendit, quod priores illae voces,
<em>Corbicus</em> et <em>Cubricus,</em> Orientalium vocabulorum desinentiam
aut sonum minime habere intelligamus.
Varias pro hac opinione subjicit conjecturas. Quarum
altera sibi suppeditari arbitratur ex urbe <strong>32</strong> <em>Carcoub,</em>
sive <em>Carcub,</em> cujus meminit Assemanus de Orientalium
rebus scribens <small>[Note: <nobr><sub></sub></nobr> Asseman. Biblioth. Orient. tom. III p. II pag.
744.]</small> ex quo patrio loco, illa vocabula
<nobr><sub></sub></nobr> <em>Corbicius</em> et <em>Cubricus</em> originem duxisse sibi suadet,
cum omnia radicalia elementa in iis asserventur.
Alteram conjecturam petit ex fabuloso presbyterii
gradu, quo Manetem apud Christianos insignitum
fuisse credit. Quo officio cum is fungeretur (ait) in
Ahvaz, seu Ehvaz, principem locum cujusdam parvae
provinciae, cui Chaldaei antiquitus dominabantur, et
tum presbyteri, et episcopi non assumebantur nisi
ex civitatibus aut territoriis saltem in quibus sacra
ministeria obire debebant, ut nimirum et familiae ex
qua originem habebant instituta et mores iis quibus
praeesse debebant innotescerent, idcirco Manetem in
laudata provincia natalem habuisse concludit. Ex
qua conjectura sequentem infert consecutionem. Cum
<nobr><sub></sub></nobr> igitur illa provincia Ahvaz, in suo districtu sitam seu
constructam habeat urbem quamdam Carcoub, sive
Carcub appellatam, inde concludi potest haereticum
ex patrio nomine Carcubium appellatum.</p>
<p>3. Haec quae ad evertendam veterem traditionem et
ad novam quamdam ecclesiasticae disciplinae formam
inducendam pertinent, ac Beausobre confinxit, non
tantum labant, sed prorsus corruunt, si ad ejus disserendi
rationem attendamus. Imprimis ergo <em>Carcubii</em>
nomen, quod antiquis fuit incognitum, cum derivetur
a loco vel urbe in qua Manes diem natalem
habuit, jam commune esse potest omnibus illius loci
et urbis habitatoribus. Cur itaque Maneti proprium
esse potuit? cur veteres eo uti potuere ad singularem
hunc haereticum hominem designandum? Id forte
contingere potuit quia Manetis avi aut atavi eam urbem
Carcubium construxere; vel talem tantamque
famam in patriae honorem ob insigniora facinora
assecuti fuere, ut a patrio solo agnomen obtinerent;
quemadmodum de Antenore, de Romulo, de Constantino,
<nobr><sub></sub></nobr> de Adriano Aelio, de Antinoo, aliisque viris
factum esse intelligimus? Sed ita ratiocinari, illud
studium vetat ab haeretico adhibitum, quo videlicet
defuncta vidua, quae eum in filium et haeredem adoptaverat,
natale nomen rejicere curavit, alio honorificentiore
sibi assumpto. Et quidem <em>Cubrici</em> nomen
probrosum aliquid significare, vel servilem conditionem
importasse, conveniunt omnes scriptores,
quibus suffragatur Christophorus Wolfius, Gatakerus,
Menagius, et caeteri ex recentioribus. Qui aiunt <em>Domesticae
fortunae ne sibi vituperii notam inureret, in
Manem mutavit.</em> Si patriae igitur <em>Cubrici</em> nomen, non
servitutis fuisset, numquam illud mutasset, ut Wolfius
ratiocinari videtur in notis ad Photii Historiam
contra Manichaeos conscriptam. Taceo (inquit) nomen
servile homini libero dedecus quidem, non autem
servitutem conciliare posse. Interim mireris (subjicit)
hominem servile nomen cum altero non minus tali
permutasse. <em>Manes</em> enim apud Graecos saltem, <em>servitutis</em>
<nobr><sub></sub></nobr> erat <em>nomen,</em> id quod Gatakerus, l. I, et Menagius,
ad Diogenem Laertium, p. 215, de veterum
locis tam manifestum fecerunt, ut dubitare nefas sit.
Graecis itaque <em>Manetis</em> nomen, aeque probrum et servitutem
innuebat ac illud <em>Cubrici.</em> Quamvis Manes,
Persica lingua, hominem disertum et in disputando
strenuum significaverit, ut veteres scriptores tradidere.
Contra vero Graeci, illud nomen ad innuendum
hominem furiosum dumtaxat assumebant, ut docent
Cyrillus <small>[Note: <nobr><sub></sub></nobr> Cyrillus Hierosolymitanus, catechesi 6; Epiphanius,
haeresi 66; Titus Bostrensis, in libris contra
Manichaeos conscriptis.]</small> Hierosolymitanus, Epiphanius, Titus
Bostrensis, et alii, qui de eo nomine disseruerunt.
Verum hos carpit et mordet Beausobre, tamquam de
ineptiis et nugatoriis animadversionibus auctores; et
deinde in Epiphanium potissimum invehitur, quod
scripserit divina Providentia fuisse dispositum quod
haereticus sibi furoris nomen assumeret, ut Graeci
nimirum, qui ab eo nomine abhorrebant, ab iis
erroribus se praeservarent immunes quos Manes
docuerat. At male de Providentiae dispositionibus
<nobr><sub></sub></nobr> <strong>33</strong> (subjicit) Epiphanium cogitare aut ratiocinatum
fuisse Manichaeus reponere posset. Cum jam illud
consilium et dispositiones quae ipse Epiphanius jactat
irrita fecerit Graecorum illa multitudo quae ab hujus
haereseos illiciis detenta fuit. Quis vero sine gravi sui
animi commotione, ad hanc pravam et impiam Beausobrianam
censuram animadvertere poterit? An divinae
Providentiae consilium et dispositiones humanis
mentibus necessitatem imponunt, ut horum malitia
non conetur se ab iis subtrahere, et quam saepissime
eas valeat frustrari? Primis enim parentibus lignum
vetitum in originalis innocentiae munimem et mortis
praeservativum datum fuit, mortem quidem, tamquam
omnium terribilium, exhorrescere debuissent ipsi
<nobr><sub></sub></nobr> parentes. Quid vero? Gulae illecebris et serpentis
suggestionibus decepti, mortis horrore excusso, vetitum
fructum temerario ausu arripuerunt, indeque
comederunt. Praeterea, ut et alia exempla ex divinis
litteris desumpta missa faciamus, nonne divina Providentia
dispositum est ut carceres, vincula, cruces,
tortores, nomina et proprietates horroris plenas obtinerent,
ad justitiae jura servanda, et reipublicae
munimen, et tranquillitatem habendam? Ut nimirum
poenarum timore correpti homines, facinora praecaverent,
ne ad illa mala subeunda cogerentur? Si
nemo ergo (nisi sacrilegus) respondere posset Deum
minus sapienti sua providentia disposuisse ut primis
parentibus mors, quam horum natura maxime perhorrescebat,
comminaretur, ut eos videlicet a vetiti
cibi esu et cupiditate etiam averteret; si insipientes
dumtaxat affirmarent tot tantaque poenarum genera
male ad crimonosorum vindictam fuisse adinventa, et
sanctissimis legibus stabilita, jam non video qua
fronte Beausobre Epiphanium taxare et irridere potuerit,
<nobr><sub></sub></nobr> quia scripsit divina Providentia fuisse dispositum
ut Manes nomen horroris plenum sibi assumeret,
ut a Graecis videlicet ejus haeresis abominaretur.
Potuit quidem nomen illud horrorem quemdam excitare
in Graecorum animis, quemadmodum mors,
carceres, vincula, flagella, cruces, caedes, atque
tortores. Sed Graeci ipsi, qui aliunde pravis Manichaicae
philosophiae principiis erant imbuti, et sensualibus
illecebris et impudicitiis maxime delectabantur,
facile excusso omni horrore, qui ab ejusmodi
inquinamentis praeservare eos potuisset, nefandae
illius sectae instituta profiteri voluerunt. Caeteras
hujus nominis etymologias a Beausobre ibi descriptas
referre interim supervacaneum ducimus <small>[Note: <nobr><sub></sub></nobr> De aliis atque hujus nominis etymologiis agit
<nobr><sub></sub></nobr> Beausobre I parte, cap. 6, pag. 70 et seqq.]</small>;
consulat tamen lector  5 hujus capitis.</p>
<p>4. Ad Manetis autem sacerdotium quod attinet, inficias
haud imus id a Gregorio Abulpharagio, sine ullo
auctore affirmari. At non video quantam fidem ei
adhibere possimus potissimum cum Manetem, quasi
<nobr><sub></sub></nobr> tamquam unum ex catholicae Ecclesiae Doctoribus
primum ibi describat, qui et sacros scripturarum
libros docuit, et interpretatus est; quique cum Judaeis,
magis ethnicisque disputare assuetus, a fide
tandem <em>desciscens, seipsum Messiam nominavit.</em> Porro
si ad hocce Abulpharagii <small>[Note: <nobr><sub></sub></nobr> Abulpharagius Dynas.]</small> testimonium animadvertamus,
illud ad verae criticen regulas reducendo,
varia occurrunt quae falsitatis indicia praeseferre videntur.
Mitto imprimis quod nullus ex tertii et
quarti saeculi Patribus atque scriptoribus de ejusmodi
Manichaicis gestis illiusque sacerdotio verba fecerit,
ne in crimen vertatur quod negativa argumenta adhibuerim,
ad infirmandam positivam Syri scriptoris
assertionem; quamvis Beausobre similibus indiciis
ratiocinando fere semper utatur. At silentio occulere
haud possum Cyrilli Hierosolymitani potissimum
agendi rationem; qui sua in catechesi, graviora describens
Manetis facinora, hocce nec leviter indicavit;
quod facere haud praetermisisset, si haereticus militiae
clericali et sacerdotio primum ascriptus in horrendum
<nobr><sub></sub></nobr> illud et immane <strong>34</strong> sacrilegium lapsus fuisset.
Istud quippe illuminandis hominibus, tamquam
summe exsecrandum objecisset. Nisi suspicari vellemus
hominis sacerdotium Cyrillum latuisse, aut saltem
illud dissimulare voluisse, ne caeteros sacros
presbyteros horumque ordinem in invidiam et contemptum
apud quosdam gentiles et Judaeos Hierosolymis
tum commorantes adduceret. At confingamus
Cyrillum hac uti voluisse oeconomia, ut sacerdotali
honori consuleret. An ergo idem de caeteris scriptoribus
erit affirmandum qui Manichaicas res descripsere?
Commentum apage. Etenim illi omnes, qui de
Xenaia <small>[Note: <nobr><sub></sub></nobr> Vide Acta Constant. concilii sub Agapeto R. P.
et Menna patriarcha, tom. V, Concil. Generalium.]</small>, Severo Sozopolitano, Petro Apamiensi,
<nobr><sub></sub></nobr> Zoara et Isaacio Persa verba fecerunt, minime horum
sacerdotium et clericalem ordinem reticuerunt, arbitrati
nullum inde detrimentum, aut infamiae dedecus
Sacerdotio Christi posse obvenire, si summo odio
habendos affirmabant qui, gravioribus criminibus et
haereseos labe polluti, cum a sacerdoti sanctitate,
tum a sacrorum ministeriorum institutis turpissime
recedentes, seque et divina mysteria nefariis criminibus
labefactarunt. Quis porro ignorat Manichaeorum
sectam, sub Acephalorum nomine sexto Ecclesiae
saeculo delitescentem, Caesarum et imperatorum
Orientis praesidia sibi comparare nisam fuisse, ut
facilius nimirum et sensim ecclesiastici viri a nuptiis
et matrimonio mulieres averterent, easque nefandis
sacrilegisque impudicitiis corrumperent atque labefactarent?
Acta porro Constantinopolitanae synodi
sub Agapeto Rom. pontifice et Menna patriarcha
Constantinopolitano, Hormisdae papae epistolae, et
alia quamplurima monumenta, quae ibi legenda
occurrunt, perspicue produnt sub Acephalorum nomine,
<nobr><sub></sub></nobr> sexto currente Ecclesiae saeculo, Manichaeos
primas Orientis sedes obtinuisse, huc illucque prava
hujus sectae dogmata et instituta propagasse, ut ipsi
opportunius, temporum ratione servata, demonstrabimus.</p>
<p>Si itaque concilii PP. atque antiqui scriptores, nec
occulere nisi sunt, neque dissimularunt sacerdotium,
vel alios clericales ordines, quibus aliqui ex Manichaeorum
secta fuerunt insigniti; si deinde etiam
qui ad concilium <small>[Note: <nobr><sub></sub></nobr> Vide tom. II Conciliorum pag. 423.]</small> Gangrense convenere, minime
silentio praetermiserunt sacerdotalem ordinem et
monachalem professionem Eustathii Sebasteni in
Armenia episcopi, qui quarto Ecclesiae saeculo, paulo
antequam Nicaenum cogeretur concilium, omne studium
adhibuit ad Manichaicam sectam et hujus instituta
propaganda; plane haud video cur tot inter
tantosque scriptores, qui de Manete disseruerunt,
solus Gregorius Abulpharagius sacerdotio eum initiatum
fuisse asseveret. Igitur potius probabile arbitramur
<nobr><sub></sub></nobr> Manetem se esse presbyterum simulasse, nec
veritum fuisse sacrilego et temerario ausu mimice
presbyterorum munia exercere. Ita ratiocinari fas
esse arbitramur, ea ducti conjectura, quod is sine
necessaria Spiritus Domini missione, se Jesu Christi
apostolum atque Paracletum confingere non reformidavit.
Ut nimirum falsis iis nominibus atque muneribus
apud simpliciores viros atque mulieres auctoritatem
sibi nancisceretur, qua facilius decepti, ei
fidem omnem atque obedientiam praestarent. Hanc
porro ei minime adhibuissent, si religionis munera
et ministeria eum obire non cognovissent.</p>
<p>Quantum denique infirma atque falsa sit conjectura
illa, cui Beausobre insistit, ut patriam et Manetis
presbyteratum suadeat, nemo non videt. Quinimmo
eum verba atque figmenta vendere iis certo persuasum
erit, qui in sacrae ecclesiasticae historiae lectione versati,
apprime noverunt primis Ecclesiae saeculis,
quibus catholicam religionem propagare oportebat,
<nobr><sub></sub></nobr> presbyteros atque episcopos vix assumptos fuisse ex
iis locis vel regionibus, in quibus diem natalem habuerunt;
sed ab apostolis eorumque <strong>35</strong> successoribus
eos sacris ordinibus fuisse insignitos, atque ad exteras
nationes eos missos fuisse, quorum mores et
probatae disciplinae instituta satis superque innotuerunt,
ut nos ipsi cum Eusebio Caesariensi in alio
adornato opere locis pene innumeris abunde demonstravimus.</p>
<p>5. Atque ut ad caeteras significationes accedamus
<nobr><sub></sub></nobr> quas Manetis nomini, spectato Persarum et Syrorum
idiomate, et diverso PP. loquendi modo, convenire
Beausobre contendit, quidquid ex aliorum opinionibus
retulit, paucis expedire conabimur. Illud enim
<em>vas, instrumentum et habitum</em> significare ex Epiphanio,
Archelao et Euphraemio Syro asseverat. At quis
non intelligit laudatos PP. potius ad Manichaicorum
morum proprietates quam ad genuinam illius vocis
significationem alludere voluisse? Rationabilius quidem
<em>vas nequitiae, et Antichristi instrumentum,</em> Archelaus
eum appellat, Scripturarum phrases et S. Pauli
potissimum loquendi modum secutus, qui Evangelii
et catholicae legis subversores cum <em>vasa et nequitiae
instrumenta,</em> tum <em>Antichristos</em> declarat, quae nomina
ipsis dumtaxat convenire, morum proprietate spectata,
perspicuum est. Pari ratione diaboli forma et
veste indutum fuisse Manetem, idem S. Ephraem, ab
Assemano laudatus, explicat, scribens: <em>Manetem
diabolus tamquam propria induit veste, ut eo velut
instrumento suo abuteretur, suaque per ipsum promeret
</em><nobr><sub></sub></nobr> <em>oracula</em> <small>[Note: <nobr><sub></sub></nobr> Metaphoricis insistit PP. loquendi formulis, in
quibus de Manete sermo est, ut inde colligat genuinam
istius nominis significationem. Sed Beausobre
ita disserendo nugari voluisse, mea sententia est.
Cum PP. iis vocabulis, mores, falsa dogmata, pravas
agendi rationes ab haeretico adhibitas, potius indicare
<nobr><sub></sub></nobr> voluerint.]</small>. Cum itaque ejusmodi proprietates omnibus
haereticis Christi Evangelium subvertentibus conveniant,
nescio plane cur eas ex solo Manetis nomine
derivari contendant; alias cujusque falsae sectae auctores
Manetes appellare oporteret, et quia diaboli
<em>vasa et instrumenta</em> sunt, eosdemque diabolus propria
induit veste, ut per eos sua promat oracula. Carpit
post haec Cyrillum Hierosolymitanum, qui eam <em>Manetis</em>
vocem ad <em>sermonem</em> significandum a Persis adhiberi
censuit; cujus quidem sermonis eloquentiam
haud sibi convenire idem Manes in epistola ad Marcellum
affirmat. Tamquam ineptam deinde et jocularem
Pearsonis animadversionem rejicit, qui, rabbinorum
interpretationem secutus, <em>Manem</em> a <em>min</em>
derivari opinatur, quod <em>haereticum</em> hominem indicare
habet. Sed nomen cui infamiae et dedecoris nota erat
annexa, quodque falsarum sectarum omnibus auctoribus
erat commune, quis confingere potest, potissimum
cum illud nomen non ab alio quam a se ipso
<nobr><sub></sub></nobr> sibi impositum fuisse inveniamus? Non est igitur
verisimile quod <em>Curbicii</em> vocabulum, servitutem significans,
studiose reliquerit, ut aliud quod, si non
majorem, aequalem saltem turpitudinem et infamiam
praeseferebat adoptaret, quale ex Pearsonis opinione
istud <em>Manetis</em> foret; quamvis contendat <em>To Manes</em>
primitus titulum potius quam nomen <em>aliquod fuisse ab
Hebraeo min, quod significat haereticum</em> <small>[Note: <nobr><sub></sub></nobr> Alb. Fab. Bibliotheca Graeca tom. V, pag. 281.]</small>.</p>
<p>Sed illud nomen <em>mani</em> aliter a Persis interpretari,
auctor est Thomas Hyde, probans eo <em>pictorem</em> denotari
<small>[Note: <nobr><sub></sub></nobr> Hyd.: <em>Manes Persa in eorum libris dictus Manis,
pictor,</em> nam talis fuit professione sua.]</small>. Eamdem opinionem, ait Beausobre, secutus
est Wolfius, scribens <em>Thomae Hyde etymologia, quam
c. 21, pag. 280, de religione veterum Persarum, affert,
ex linguae Persicae fundo. Is enim rejecta Epiphanii
etymologia, Manetem</em> MANI <em>proprie dictum esse
testatur, quod apud Persas pictoris habeat rationem.</em></p>
<p>6. Quae tamen hactenus de illius nominis etymologiis
et significationibus properanter annotavimus,
quasi dedecus et ignominiam huic homini afferre
quis arbitrabitur, si cum caeteris quae de hocce <em>Manes</em>
<nobr><sub></sub></nobr> vocabulo subjicit statim non conferamus. Usserii itaque
Armacani opinionem in medium <strong>36</strong> profert, qui,
quodam Severi Sulpicii <small>[Note: <nobr><sub></sub></nobr> Severus Sulpicius, Hist. Sac. lib. I, 49. Usser.
Annal. tom. I, anno 3035, pag. 82. II Regum XV,
14, 16.]</small> testimonio insistens,
quemdam Israelitarum regem Manem fuisse appellatum
affirmat, qui tamen II Regum libro Manahem
et a LXX interpretibus Manaem dictus legitur, quas
voces, duabus illis aliis <em>Paracleti et consolatoris</em> respondere
sibi suadet. Simplicem et naturalem hanc
esse illius vocis <em>Manes</em> originem, Beausobre asseverat;
<nobr><sub></sub></nobr> et cum eam caeteris honorabiliorem crediderit,
non tantum omnibus aliis praeferri oportere arbitratus
est; sed praeterea omnes nodos et difficultates
quas in ea offendit se solvere paratum exhibet, ut
sensim quoque suis lectoribus eam suadeat. Laudatos
igitur nodos et difficultates solvere et eripere aggrediens,
primo verisimilius putat, ex <em>Manaem, Manem</em>
posse efformari, spectato potissimum Orientalium
loquendi modo et usu. Quarum quidem vocum litteram
postremam <em>m</em> a Graecis praetermitti cum consuetum
sit, idcirco eas in <em>Manes</em> verterunt, quemadmodum
<em>Buddam</em> in <em>Buddas</em> eos fecisse exploratum
est. Priori huic conjecturae Augustinum suffragari
confingit, cum in libro de Haeresibus haereticum de
quo agimus <em>Manin,</em> non <em>Manem,</em> appellat, Latinorum
usum secutus, qui Graecorum <em>e</em> in <em>i</em> commutatum
volunt. Augustinum <small>[Note: <nobr><sub></sub></nobr> August. lib. de Haeresibus cap. 46.]</small> quoque hanc regulam servare
fuisse assuetum, exemplo Adimanti probat. Non
enim <em>Adamantum,</em> sed Latine <em>Adimantum</em> scribendum
censuit. Quemadmodum Theodoretus <em>Manens,</em> et
<nobr><sub></sub></nobr> non <em>Manes,</em> scribere voluit. Cui Suidas quidem suffragari
visus est dicens, in genitivo casu, <em>Manentis.</em>
Quod argumento esse debet in nominativo <em>Manens</em>
esse legendum. Jam vero Beausobre <small>[Note: <nobr><sub></sub></nobr> Beausobre, ubi supra, pag. 72. Qui etiam in
sequentibus contendit <em>Manetis</em> nomen esse honorabile
atque pluribus Orientis regibus commune. Laudat
idcirco cl. Assemanum Bibl. Orient. tom. I,
pag. 418 et 419.]</small> sibi blandiri
et assentari videtur, quod illius vocis <em>Manes</em> genuinam
invenerit originem, hancque explicaverit. Idcirco
gradum facere festinat ad illam aliam vocem
<em>Manichaeus,</em> qua non solum hujus discipuli suum
haereseos parentem vocitare consueverunt, sed innumerabilis
fere scriptorum copia illud idem vocabulum
usurpavit. Postremae quoque huic voci eamdem
originis derivationem esse assignandam, ex Chaldaico
vocabulo <em>Manahem</em> affirmat. Neque inter utrumque
nomen aliud discrimen admittendum esse statuit,
nisi illud quod ex diversis pronuntiandi modis et
humanae linguae flexibilitatibus et motibus oriri solet,
ut ex Pagnino, Junio, Tremelio probari posse contendit.
Hi namque diversis litterarum elementis usi,
<em>Menaehem</em> et <em>Manachem</em> aliter et aliter scribunt atque
<nobr><sub></sub></nobr> pronuntiant, cum Graeci ipsi, laudatis vocibus novas
litteras addere volentes, <em>Manichaeum</em> efformarunt</p>
<p>7. Bene vero an male ista conjecta sint, Graecae
et Orientalium linguarum periti diligentius poterunt
judicare. Nos interim Beausobrianae fabulandi rationi
nequaquam subscribere possumus. Nam cum nomina
sint quaedam omnium rerum notae, horum originem
et proprietates exprimentes, jamjam istae prorsus
delentur, aut saltem mutantur ex litterarum additione,
harumque pro singulorum hominum arbitratu
subductione. Quare mihi videtur Ciceronem ejusmodi
abutum a nimia et vehementi hominum philosophandi
libidine ortum eripere aut saltem carpere
voluisse, cum scripsit: <em>Quoniam Neptunum a nando
appellatum putas, nullum erit nomen quod non possis,
una littera mutata, explicare unde dictum sit</em> <small>[Note: <nobr><sub></sub></nobr> Cicero de natura Deorum 72.]</small>. Quid
ergo in praesens nobis judicandum erit de tot tantisque
litterarum mutationibus additionibusque quas in
iis nominibus deprehendimus, quae Beausobre congessit,
<nobr><sub></sub></nobr> ut vocis <em>Manes</em> originem et proprietates designaret?
Sed ultro dato quod ejus disserendi modus
nec nugatorius, nec fabulosus dici debeat, quid inde?
Jam <em>Manes</em> erit honoris nomen, quod in Scripturis <strong>37</strong>
veteris Testamenti eo vocabulo Israelitarum quidam
rex fuerit appellatus? An non in eodem Testamento
honorificum et maxime laudandum fuit Judae nomen?
Tamen si novum Testamentum consulamus, nefarium,
proditorem, sacrilegum et multorum malorum
fontem fuisse unum hominem reperiemus, qui Christi
<nobr><sub></sub></nobr> fuerat discipulus, et Judas appellabatur? An igitur
et iste regalem obtinuit originem, ipsique debebatur
Israelitarum sceptrum. Figmentum apage. Verum
cum in his diutius immorari vitio dari possit innumera
pene exempla missa facimus, quae fortius
Beausobre perstringerent, ejusque ineptas conjecturas
everterent. Quid vero de <em>Paracleti</em> nomine, quod
temere sibi Manes assumpserat dicendum sit, jamjam
ex Leone M. aliisque explicabimus, ut caeteras falsas
Beausobre conjecturas abundantius refellamus.</p>
<p>8. De Manetis dogmatibus in praesens agere incipientes,
illud potissimum nos referre oportet quod
caeteris aliis fundamenta suppeditat, supra quod tota
illa sacrilegiorum et fabularum machina ab impiissimo
illo architecto fuerat constructa. Atque imprimis
illud blasphemiae portentum nobis objicitur, in quod
Manes erupit, statim ac nefariam suam haeresim in
vulgus spargere coepit. Sacrilega jactantia ergo de
divina sibi data virtute gloriabatur; atque ad superni
Numinis potentiam ostentandam et auctoritatem, et
<nobr><sub></sub></nobr> ad populorum fidem venerationemque sibi conciliandam.
<em>Christi se nunc gerere formam ostendere conabatur;
nunc ipsum Paracletum se esse praedicabat.</em> Hocce
postremum in dubium Beausobre revocat; et, aliorum
testimonio convictus, quamquam non audeat inficiari
Manetem <small>[Note: <nobr><sub></sub></nobr> Negat id primum Beausobre in praefatione generali
<nobr><sub></sub></nobr> tom. I, pag. 11, et rursus lib. I cap. 6.]</small> <em>Paracletum</em> et consolatorem fuisse
dictum, eam tamen denominationem potius obtinuisse
contendit a vidua illa quae in filium et haeredem Manem
adoptaverat, quaeque, data primum eidem libertate,
tamquam suae viduitatis et senectutis <em>consolatorem</em>
voluit eumdem habere. Nec enim se arbitrari
posse affirmat, mundum hominesque tam stolidos
fuisse, ut huic crasso artificio fidem adhiberent, eoque
decipi voluisse. Igitur magis rationi consentaneum
videtur quod, servi conditione per suam benefactricem
mutata, ejus nomini syllabam aliquam addere
voluisset, ut novus quasi homo factus, propter
libertatem, Manahem deinceps eum appellaverit.
Quod nomen valde honorabile fuisse, testimonio D.
<nobr><sub></sub></nobr> Assemani <small>[Note: <nobr><sub></sub></nobr> Asseman. tom. I Biblioth. Orientalis pag. 204,
tom. II pag. 388.]</small> probare contendit, qui <em>Maanus nomen</em>
tum Syris, tum Arabibus regibus familiare fuisse
scribit. At fabulosis hisce conjecturis Eusebium Caesariensem
adversari, Beausobre <strong>(tom. I lib. I, c. 6)</strong>
aut prorsus dissimulavit, aut animadvertere noluit.
Is namque, qui res a Manete gestas non ex Cyrillo
Hierosolymitano, non ex Epiphanio mutuare potuit,
utpote istis scriptoribus antiquior, sed ex vetustioribus
monumentis in Ecclesiarum scriniis asservatis,
ut in sua praefatione testatur, rerum Ecclesiasticarum
historiam describens, ait Felicis papae tempore:
<em>Manes quidam, secundum nomen suum insaniens, et
instinctu daemonis agitatus, invisam et exsecrabilem
omnibus haeresim docet</em> <small>[Note: <nobr><sub></sub></nobr> Eusebius Caesariensis, lib. VII Historiae Ecclesiasticae
cap. 26. Huic concinit S. Augustinus, lib. II
contra adversarium Legis et Prophetarum.]</small>. En ergo quod Eusebius
genuinum haeretici nomen profert, illius etymologiam
et significationem explicat; atque simul ea subsidia
daemoniaca indicat quibus usus est ad suos errores
huc illucque disseminandos. Hanc insaniam, sive furorem,
daemoniaca arte Manetem obtinuisse, iterum
<nobr><sub></sub></nobr> ibi commemorat, et ad rerum ab eo gestarum exitum
provocat, ut lectoribus id suadeat. Unde post haec,
quod dixerat probaturus, immediate subjicit illud
quod paulo ante adduximus, videlicet <small>[Note: <nobr><sub></sub></nobr> Videsis quae cap. II hujus libri scripsimus.]</small>: <em>Christi se
nunc gerere formam conabatur; nunc ipsum Paracletum</em>
<strong>38</strong> <em>se esse praedicabat.</em> Eusebius itaque tria suadere
voluit: alterum haereticum <em>Manen,</em> non <em>Manahem,</em>
a Persis fuisse appellatum; alterum, <em>furorem, audaciam
et insaniam</em> daemonis virtute fuisse in eo adimpletam;
tertium, Christi Domini formam similitudinem
<nobr><sub></sub></nobr> mentiendo imitari confinxisse, et Paracletum
ad orbis et Ecclesiae solamen institutionemque missum
seipsum praedicasse. Tria haec plane Beausobrianarum
fabularum conjecturas evertere quis non intelligit,
si jam omnia sacrilega sua commenta discipulis
persuasurus, illud primum excogitaverit, ut se
a Christo tamquam apostolum et hominum consolatorem
simulaverit, atque missum confinxerit? Et ne
videar injuria Beausobre tamquam fabulatorem carpere
et reprehendere, ad Leonem Magnum Rom.
Ecclesiae pontificem mihi liceat provocare, qui in
generali contra Manichaeos, Romae latentes, habita
inquisitione, sollicite rimari voluit quid crederent
quidque Manetis discipuli docere auderent. Et quidem
hanc blasphemiam credidisse aut saltem praedicasse
Manichaicos discipulos, non obscure sequentibus
verbis explicavit: <em>Cujus discipuli, ut magnum quemdam
atque sublimem viderentur sequi auctorem, in magistro
suo Mane apparuisse Spiritum sanctum crediderunt,
promissumque a Domino Paracletum, non prius
</em><nobr><sub></sub></nobr> <em>venisse, quam hic infelicium deceptor oriretur, in quo
ita Spiritus Dei manserit, ut non alius fuerit Manes
ipse quam Spiritus, qui per ministerium corporeae vocis
et linguae discipulos suos in omnem induceret veritatem</em>
<small>[Note: <nobr><sub></sub></nobr> Sermonem hunc de Pentecoste apud praecedentes
edit. variis in locis mutilum atque turbatum,
suae integritati vet. codd. subsidio restituimus. In
aliquorum editis deinde priores duae illae voces, <em>cujus
discipuli,</em> desiderantur. De hac porro Manetis sacrilega
blasphemia plura poterit lector observare pag.
19, 24, 99, disputationis habitae cum Archelao, quam
eruditis notis ornatam typo commisit cl. Laurentius
Alexander Zacagnius, Vat. bibliothecae praefectus.]</small>? Factorum itaque veritas vincere debet atque
eripere omnem contrariam Beausobrianam conjecturam.
Immo sine ulla animi haesitatione nobis persuadere,
palmari illi potissimum blasphemoque mendacio,
Manetem sibi viam aperuisse ad tot tantaque sacrilega
dogmata, quae sacratiora fidei catholicae
mysteria, aut corrumpunt, aut prorsus evertunt. Sed
ad historiae ordinem redeamus.</p>
<p>9. Hac de causa igitur haereticus pecuniis sacrae
Scripturae libros sibi comparare nisus est, et ut Christianos
viros illiciis ad se traheret, aliquas veritates
mendaciis et fabulis admiscebat. Qua videlicet arte
cum probabiliorem ejus sectam reddere niteretur,
sensim suos errores in aliorum animis instillabat.
Magicis praeterea artibus atque praestigiis haec omnia
<nobr><sub></sub></nobr> corroborabat, quibus certe ad fallendos homines utebatur;
dum ardua nonnumquam humanis diabolicisque
viribus prorsus impossibilia tentare non reformidaret.
Quemadmodum cum regis Persarum filium,
medicorum subsidio destitutum, gravique laborantem
morbo, curaturum irrito conatu tentavit <small>[Note: <nobr><sub></sub></nobr> Consule quae sequenti sexto cap. contra Beausobre
dicturi sumus.]</small>.</p>
<p>Hisce ergo sacrilegis atque superstitiosis jactis fundamentis,
alia <em>dogmata</em> (ait Eusebius) <em>stulta et impia
a diversis haereticis,</em> qui jam prius exstincti fuerant
mutuata disseminans, catholicam religionem persicis
venenis labefactavit, et prorsus corrupit. Inter caetera
autem figmenta, ex Marcione, Valentino, Capocrate,
aliisque Gnosticae sectae auctoribus, mutuata,
sequentia numerari solent: duo videlicet rerum omnium
esse principia, Deum nempe et diabolum; ab
illo bona omnia, ab hoc mala omnia produci docuit;
illum totius virtutis ac perfectionis fontem, ex quo
Novum Testamentum derivavit, istum vero peccati
et veteris Testamenti esse auctorem; hominum substantiam
ab utroque Deo fuisse productam, ea tamen
<nobr><sub></sub></nobr> ratione ut bonus ille Deus solas animas creaverit, sed
materialia corpora, <strong>39</strong> utpote imperfecta, corruptionibus
vicissitudinibusque semper obnoxia, nonnisi ab
<nobr><sub></sub></nobr> alio malo Deo originem duxisse. Liberum arbitrium
hominibus prorsus ademit, nostris humanis rebus fatum
necessitatemque inducens. Christi praeterea veram
incarnationem negavit, et phantasticum <small>[Note: <nobr><sub></sub></nobr> Hunc errorem Manes propugnare intendebat
in disputatione quam habuit cum Archelao Cascarae
episcopo, atque dicebat: <em>Absit ut Dominum Jesum
</em><nobr><sub></sub></nobr> <em>Christum per naturalia pudenda mulieris descendisse
confitear.</em> Deinde in medium adductis quatuor evangelistarum
textibus, quos violenter interpretabatur,
subjiciebat: <em>Sunt et alia innumera testimonia hujuscemodi,
quae indicant eum venisse, et non natum esse.</em>
Consule Collect. Monumentorum Veterum Ecclesiae
Graecae et Latinae Laurentii Zacagni pag. 85.]</small> corpus
assumpsisse dumtaxat contendebat: et id genus
alia populos edocebat quae, ut diximus, partim ex faeculentissimis
veterum haeresiarcharum lacunis, partim
ex absurdis gentilium philosophorum placitis, partim
prave explicatis ipsius Christianae religionis institutis
desumpta erant, quae omnes insulsae fabulae et ficta
somnia luculentius a S. Epiphanio fuere descripta.
Hisce ergo aliisque sacrilegis dogmatibus, prae caeteris
haereseon auctoribus, maximum et clarum Manes
se facere nisus est. Interim vero vaferrimus ille impostor,
magnam in homines auctoritatem ostentaturus,
ut vulgares potissimum, qui non nisi rerum
cortices intuentur, in suas deduceret sententias,
Christum Dominum humani generis Salvatorem, tum
in iis quae ad discipulorum delectum, tum in aliis
quae ad apostolicam pertinent missionem, imitari confixit.
<nobr><sub></sub></nobr> Quod latius sequenti capite patebit, cum de
horum discipulorum numero agere instituamus.</p>
<br> <h4><center>CAPUT V.
<em>Manetis pseudoapostolorum numerus ex SS. Patribus
definitus. Patris Natalis Alexandri opinio refertur
atque rejicitur.</em> </center></h4>
<p>Manetis agendi rationem, in suae haereseos errores
evulgandos, paucis primo Eusebius Caesariensis descripsit
dicens <strong>(lib. VII Hist. Ecclesiast. c. 27)</strong>: <em>Elatus
in insania</em> (ait) <em>ad similitudinem Christi duodecim discipulos
eligens ad praedicandum mittebat.</em> Eusebio concinunt
omnes veteres scriptores, si unum excipiamus.
Eidem quoque suffragantur recentiores, quos inter
Beausobre, ut suo loco observabimus. Quare minime
audiendum arbitror Patrem Natalem Alexandrum,
virum alioquin doctissimum, qui de numero discipulorum
Manetis disserens, nescio qua ductus allucinatione,
ex Augustini sententia eum numerum ad
<nobr><sub></sub></nobr> duos supra viginti producit. <em>Interim</em> (scribit ille
<strong>(Hist. Ecclesiast. saec. 3, art. 9)</strong> <em>multos discipulos in
suum pertrahens errorem,</em> VIGINTI DUOS <em>selegit nefariorum
suorum dogmatum impiarumque fabularum praedicatores,
in quibus tres prae caeteris insignes esse voluit,</em>
THOMAM, HERMAM, <em>et</em> ADDAM. <small>[Note: <nobr><sub></sub></nobr> Perperam hunc Addam cum Terebintho, seu
Budda, Beausobre confundere nisus est, ut quae de
istius interitu SS. PP. scripserunt falsa esse contenderet.
Propterea Buddam Manetis discipulum, non antesignanum,
fuisse confingit. Vide quae ex Christophoro
Wolfio scripsimus in praeterita dissertat.
pag. 20.]</small> Hunc, inquam, minime
audiendum arbitror. Nam qua ratione Manes
in suis instituendis discipulis Christum Dominum
imitari studuisset, si alios praeter duodecim pseudoapostolos
elegisset? Falsum praeterea est, P. Natalis
opinionem Augustinum suffragatorem habere. Augustinus
quippe, mire Eusebio concinens, duodenarium
dumtaxat Manetis discipulorum numerum definivit. Immo
et hanc opinionem caeteri antiqui scriptores prosecuti
sunt, si unum tantummodo Epiphanium excipiamus.</p>
<p><strong>40</strong> Et quidem ad rem nostram clarius et expressius
loqui non poterat Augustinus, ita scribens <strong>(lib.
de Haeresibus cap. 46)</strong>: <em>Unde se in suis litteris, Jesu
Christi apostolum dicit, eo quod Jesus Christus se missurum
</em><nobr><sub></sub></nobr> <em>esse promiserat, atque in illo miserit Spiritum
sanctum. Propter quod etiam ipse Manichaeus duodecim
discipulos habuit, ad instar apostolici muneris, quem
</em><nobr><sub></sub></nobr> <em>numerum Manichaei hodieque custodiunt.</em> Non aliis
quoque phrasibus usus est Theotoretus, de haereticorum
disserens fabulis, cum paucis hisce verbis a
Manete discipulorum factam electionem et illius
pseudochristi imitationem descripsit <strong>(lib. I Haeret.
Fab. cap. 16)</strong>: <em>Hic, duodecim discipulis ad Domini
exemplum designatis, in Mesopotamiam profectus est.</em>
Quid plura? Constans sequentium sex saeculorum traditio
veritatem de qua agimus probavit. Nam Photius
discipulorum Manetis numerum horumque missionem
paucis designavit dicens: <em>Exinde vero discipulos
congregavit duodecim, quos etiam erroris praecones
emisit</em> <small>[Note: <nobr><sub></sub></nobr> Photius, ubi in superioribus, cum Wolfii annotationibus.]</small>. Petrus Siculus quoque, qui paulo post floruit,
de Manichaicis rebus et institutis optime instructus,
vir doctrina et nobilitate praeclarus, variis
pro Basilio imperatore legationibus, et ad Armenos
potissimum, functus, <em>historiam de ortu, progressu et
occasu Manichaeorum,</em> scripto consignavit; in qua
singula duodenariorum illorum discipulorum nomina,
non tantum recensuit; sed horum gesta, munera,
<nobr><sub></sub></nobr> legationes, scripta, interpretationes, et commentaria
brevi suo Graeco Latino opusculo ad Bulgariae archiepiscopum
expressit. Is scriptor igitur de Manetis
discipulis haec habet. Porro, <em>Discipuli Maneti Antichristo
duodeni fuere.</em> Tum eos enumerans, primo loco
eum subjicit, qui Maneti, regis Persarum jussu mactato,
successit, dicens: <em>Siginus qui Maneti successit.</em>
Hunc vero alius excipit, cui Thomae nomen erat,
quique Manichaeorum conscripsit Evangelium, de quo
disserens <small>[Note: <nobr><sub></sub></nobr> Cyrillus Hierosolymitanus, catechesi 6.]</small> S. Cyrillus Hierosolymitanus, catholicos
monuit ne legerent, scribens: <em>Nemo legat secundum
Thomam Evangelium. Non enim est unus ex duodecim
apostolis, sed unus ex tribus Manetis discipulis.</em> Quod
sane adulterinum opus, apostolicae sedis sanctionibus,
sub anathematis poena legere, aut apud se retinere,
omnibus catholicis vetitum fuit, ut suo loco videbimus.
Duobus hisce et Buddam et Hermam, Adantum
et Adamantum adjecit, quorum postremum, veluti
aliis caeteris iniquiorem audacioremque, in diversas
<nobr><sub></sub></nobr> orbis partes praeconem suum Manes miserat, et tamquam
fidelem praecursorem ablegaverat. Tres alios
deinde, Hieracem, videlicet, Heraclidem atque Apathonium
suae doctrinae et praedicationis interpretes
et explanatores constituerat. Quibus tandem et ternos
adjunxit, Agapinum, qui Eptalogum commentus
est, Zarvam, et Gabriarium. Haec ergo de nefaria
aeque ac superstitiosa prima Manichaeorum Hierarchia
Petrus Siculus recensuit <small>[Note: <nobr><sub></sub></nobr> Petri Siculi historia de Manichaeis typis commissa
est a collectoribus Biblioth. PP., tom. XVI.]</small>. Qui quamvis longe
post Manetis tempora floruerit, illud opus tamen,
cum ex vetusta et constanti Graecorum Armeniorumque
traditione, tum ex certissimis monumentis elucubravit,
ut suo loco videbimus. Cum itaque ejusmodi
res tot tantisque testimoniis roboretur, non
arbitror tam graviter allucinatum esse Epiphanium,
cum nesciam quo fundamento aut testimonio innixus
expresse de Manichaeo affirmaverit <strong>(Haeres. 66, n. 3)</strong>:
<em>Jam enim suam, ut ita dicam, manum circulator collegerat,
quos discipulos nominabat duos et viginti.</em> Sed
existimo mendum potius in amanuenses, aut in interpretes,
<nobr><sub></sub></nobr> quam in ipsum Epiphanium esse rejiciendum.
Vel eumdem, non ad primam Manichaicae sectae
hierarchiam, hujusque formam et numerum, sed
ad posteriorem, quae auctior exstitit, et de qua alibi
Augustinus locutus est, alludere voluisse.</p>
<p>Sed P. Natalis Alexandri turpior allucinatio censenda
est; qui agens de Manichaeorum erroribus,
cum Augustini Opera lustrasset, haudquaquam <strong>41</strong>
animadvertit opinionem illam de duobus supra viginti
<nobr><sub></sub></nobr> Manetis discipulis, valde nutare, et prorsus periclitam,
vel saltem, ut sese ab hac nota purgaret, utriusque
sententiae momenta in medium adducere illi
opus erat, ut inde lector firmiorem verisimilioremque
seligeret. Sed forte vir doctus rerum et quaestionum
copia distinctus, illi se opinioni devovit, quae primo
ei occurrerat, ea persuasione, quod Epiphanius,
Manicheae sectae locupletissimus scriptor, nullo duceretur
errore. Haec nos annotare oportuit, ut socordiae
notam praecaveremus.</p>
<p>Interim maxime mirari juvat quod Beausobre,
nodum in scirpo semper quaerere assuetus, ut studiose
antiquorum PP. dejiciat traditionem, horum
semper apparentes contradictiones notando, atque
ampliores faciendo, minime animadverterit aut Epiphanium
a caeteris scriptoribus in tanti momenti re
dissidere, aut P. Natalem Alexandrum, in assignandis
duodeviginti Manetis discipulis, perperam ad
Augustini testimonium provocasse. Is ergo communiori
subscribens persuasioni, duodenos fuisse hujus
<nobr><sub></sub></nobr> haeretici discipulos supponit et affirmat. Quos inter,
tres tamquam celebriores praecones, qui Manichaica
legatione primitus functi sunt, ac aliis caeteris nequiores,
cap. 7 prioris libri, non obscure narravit.
Ibi enim Manichaei res, quae ipsi post viduae mortem
contigerunt, cujusque haereditatem assecutus fuerat
describere aggrediens, Urbem Seleuciam seu Ctesiphontem
quam Arabes Modain, sive, ut auctor est
Assemanus, <small>[Note: <nobr><sub></sub></nobr> Assemanus, tom. II p. II pag. 623.]</small> Urbem Citez appellant, in qua primo
nutritus, et in variarum scientiarum studiis fuerat
institutus, deseruisse arbitratur; atque demum se
recepisse in Huzitide, quae una est ex provinciis Irak
Babyloniorum. Hanc probat conjecturam, Archelai
Actis insistens, in quibus haereticum in regali urbe
Persarum educatum fuisse ait, in qua scientiarum et
magiae schola maxime florescebat <small>[Note: <nobr><sub></sub></nobr> Beausobre, lib. I, c. 7, pag. 75,  1.]</small>. Graeci (subjicit)
nullum pene verbum de Manetis vita fecerunt ab anno
aetatis suae duodecimo, ad sexagesimum usque. Immo
observat postremam hanc notam aliter et aliter referri
<nobr><sub></sub></nobr> in exemplaribus illius disputationis habitae cum
Archelao, de qua re sermonem instituere sibi reservat,
verba facturus de tempore quo apud Cascharam
S. episcopus habuit congressionem. Igitur ne nos
extra propositi instituti fines vagari videamur, ex
duodenario illo discipulorum numero, ut dicebamus,
trium caeteris praestantiorum meminit: Thomae, videlicet,
Addae, et Hermae, et animadvertit Cyrillum
Hierosolymorum, Addae loco, Buddam posuisse, ut
videre etiam est apud eos auctores qui nomina singulorum
duodecim illius discipulos descripserunt,
qui secundo loco, non Addam, sed Buddam posuerunt.
<small>[Note: <nobr><sub></sub></nobr> Vide quae in praecedentibus annotavimus contra
<nobr><sub></sub></nobr> Beausobre praesertim, qui, cap. 5 pag. 62, negat
Buddae divinitus illatam mortem, tamquam puerilem
fabulam a Cyrillo, Epiphanio aliisque PP. narratam.
Sibi enim persuaderi posse inficiatur eum e domus
altitudine ab angelo fuisse praecipitatum, sed adhuc
in vivis exstitisse, cum Manes suam haeresim publicavit,
et supplicii poenas dare coactus fuit.]</small> Diutius tamen his non immorabor, ne vitio
detur. Et quamvis acatholicus scriptor alia et alia
subjiciat, quae ad trium horum discipulorum missionem
pertinent, tamen, ne propositas nobis leges
praeterire videamur, de horum missionibus atque
muneribus alibi sermonem aggrediemur, interim de
nece filii regis Persarum a Manete patrata locuturi.</p>
<br> <h4><center>
<strong>42</strong> CAPUT VI.
<em>De nece filii regis Persarum per Manetem patrata.
Beausobriana commenta et conjecturae prorsus rejiciuntur.
In carcerem trusus Manes, pecuniis corruptis
custodibus, et fuga arrepta, ad Persidis et Mesopotamiae
confinia proficiscitur.</em> </center></h4><nobr><sub></sub></nobr> 
<p>Post duodecim discipulorum delectum, horumque
in diversas Orientis provincias missionem, ad stultam
<nobr><sub></sub></nobr> sacrilegamque hanc sectam propagandam, Manes
ispe, majoris sibi comparandae famae cupidus, atque
ad singularam quamdam divinamque potentiam supra
caeteros homines ostentandam, praeter naturam aliquod
efficere animo revolvebat. Rem autem prospere
et fausto sibi eventuram arbitrabatur, cum ex sparso
rumore Persarum regis filium gravi aegritudine correptum
audivit, eumque in regia urbe (a qua Manes
tum aberat) decumbere. Persarum porro reges, aut
Seleuciam, aut Ctesiphontem inhabitare consuevisse,
praecedenti cap. jam vidimus; ambasque urbes prope
fluvium Tigrim positas esse, notat Tillemontius <strong>(Tom.
IV, de Manichaeorum haeresi, art. 7)</strong>. Manes ergo,
auctore Epiphanio, quamvis a regia aula dissitus, ad
eam convolare non distulit, et librorum praesidio
confisus quos Terebinthus a Scythiano, et ipse a vidua
Terebinthi, seu Buddae, haerede acceperat, remedium
aliquod nancisci posse confidit, quo statim
regii pueri aegritudini, cum totius Persarum regni
admiratione et plausu occurreret. <em>At quorsum ibi
</em><nobr><sub></sub></nobr> <em>pervenit</em> (ait Epiphanius) <em>suam aperiens voluntatem,
certam filio regis opem promittit. Sed spes in posterum
fefellit. Nam cum aegro medicamenta quaedam adhibuisset,
ita exspectatione sua frustratus est, adeo ut inter
illius manus adolescens postremo sit mortuus, quo vana
ipsius et mendacia promissa convincerentur.</em> Hactenus
Epiphanius <small>[Note: <nobr><sub></sub></nobr> Epiphanius, haeresi 66; Beausobre lib. I cap.
7,  11 pag. 76.]</small>.</p>
<p>1. Hanc rem paulo aliter Socrates descripsit <strong>(Hist.
lib. I, cap. 22)</strong>, narrans, non sponte et audacter Manichaeum
ad aulam convolasse, ut aegroto mederetur,
sed ipsum Persarum regem, qui pro salute filii omnem
lapidem movebat, Manichaei fama motus, <em>atque ratus
vera esse hominis prodigia, eum tamquam apostolum
accersit, sperans scilicet fore ut filius ejus opera sanaretur.</em>
An igitur ante tale periculum Manes aliquod
humanas excedens vires praestigiarum subsidio moliri
tentaverit, ut ejus virtutis fama ad ipsum regem
pervenerit, plane ignoramus. Incertum itidem est an
pessimus praestigiator aegro tum puero medicamentum
<nobr><sub></sub></nobr> vere aliquod adhibuerit vel adhibere simulaverit;
an potius solius magicae artis subsidio fuerit
usus. Hocce postremum verisimilius arbitramur S.
Cyrilli Hierosolymitani testimonio innixi, qui scripsit
<strong>(Catech. 6)</strong>: <em>Manes ad jactandam suae probitatis
et virtutis potentiam promittebat per orationem, tamquam
pius, sese illum curaturum.</em></p>
<p>Nec Photius rem hanc aliter narravit. Immo antiquorum
scripta secutus, quae ipse collegerat, suisque
lustraverat oculis, non tantum Epiphanio, Socrati et
Cyrillo Hierosolymorum suffragatur; sed paucis explicata
missione duodecim illorum discipulorum,
quos impiae doctrinae praecones et omnium facinorum
socios sibi assumpserat, subjicit statim <small>[Note: <nobr><sub></sub></nobr> Photius, lib. I contra Manichaeos cap. 12, apud
Joannem Christophorum Wolfium, pag. 47.]</small>: <em>Sed furiosus
ille Manes, cum scelere celebris evasisset, nuntia
fama ad aures usque Persarum regis pervenit. Ille cum
filium morbo laborantem haberet, audiretque Manem
pollicitum esse se filium ejus ex morbo precibus erepturum
esse,</em> <strong>43</strong> <em>arrogantem hominem ad filii curationem
</em><nobr><sub></sub></nobr> <em>adhibet, ac medicos tum praesentes tametsi aegritudinis
curationem facilem fore promittebant, ejecit. Ille vix
dum orationem compleverat, et vitam eripuit ei, qui id
forte passus non esset, nisi incolumitatem promisisset.</em>
Beausobre <small>[Note: <nobr><sub></sub></nobr> Beausobre, lib. I, cap. 7, pag. 79.]</small> igitur solus, insulsas et commentitias
quasdam suae critices regulas secutus, Archelaum,
Cyrillum Epiphaniumque exagitat, cum quia falsa
narrare haud veriti sint, tum quia ipse Cyrillus in
suis Commentariis sycophantae aut furoris speciem
huic haeretico tribuere velit; tum quia Photius absurde
ejusmodi factum nimia ornatum exaggeratione
descripserit. De isto potissimum conqueritur, quod
dixerit: <em>Sed furiosus ille Manes cum scelere celebris
evasisset;</em> quibus reliquisque verbis cum se perstringi
<nobr><sub></sub></nobr> intelligeret, in haec verba erupit. Quandonam principes
sibi blandiuntur (ait) sanitatum miracula scelestorum
opitulatione se fore consecuturos? Recentiores
tandem (subjicit, et P. Natalem <small>[Note: <nobr><sub></sub></nobr> Natal. Alexand., saec. III; Acta disput. cum
Archelao.]</small> Alexandrum
potissimum sugillare intendit) perperam supponunt
magicis artibus et praestigiis haereticum
confisum fuisse, et idcirco regis filium curandum
suscepisse. At hos in turpem lapsos esse contradictionem,
ea ductus persuasione confingit, quod cum
Archelai Actis insistant, qui, probaturus haereticum
de quo agimus nequaquam fuisse Paracletum in scripturis
promissum, dixit: <em>Iste nec signum quidem aliquod,
aut prodigium ostendens.</em> Quare S. episcopus
Manetem maxime super hunc articulum exagitans,
ita ratiocinatur: <em>Paracletus a Christo</em> Jesu promissus,
infinita miraculorum multitudine Dominum debuit
glorificare, et Manichaeus toto suae vitae et apparitionis
curriculo, nec ullum minimum edidit portentum.
Sed Beausobre quasi in scenam ludere voluisse,
et pro historia critica fabulam potius contexere;
<nobr><sub></sub></nobr> quis non videt? De qua re, cum in praesens longam
disputationem me non oporteat habere, has commentitias
fallacias eriperem maximo illo assignato
discrimine, quod inter praestigias atque miracula intercedere
summi viri docuerunt, et naturalis ratio ipsa
suadere debet. Negat quidem, et merito, Archelaus
Manetem aliquod ex iis signis quae a sola divina virtute
et potentia derivant fecisse. At non negat hominem
maleficiis atque praestigiis, in quibus magorum
artes versantur, operam dare fuisse assuetum. Maxime
cum, auctore eodem Beausobre, in magiae institutis,
apud Seleuciam, aut Ctesiphontem, fuerit primo educatus.
Igitur negavit Archelaus potuisse Manetem
vera miracula patrare, quia <em>Deus non erat cum eo.</em>
Ea miracula, videlicet, quae <em>Paracleti</em> seu <em>Spiritus
sancti,</em> propria sunt, a quo longissime distare intelligimus
quotquot veneficiorum praestigias exercere
consuescunt. Unde ergo inferre potuit Beausobre <small>[Note: <nobr><sub></sub></nobr> Beausobre, loco superius laudato.]</small>,
Natalem, Tillemontium, recentiores scriptores, recessisse
<nobr><sub></sub></nobr> ab Archelai testimonio, cui fidem praestare
debuissent? Debuisset potius inferre se dialecticae regulas
aut prorsus ignorare, aut iisdem abuti voluisse,
ad decipiendos incautos lectores, qui in lustrandis
ejus nugatoriis argumentis secum non recogitantes
rerum suppositiones variari, vera divinae omnipotentiae
miracula cum daemoniacis incantationibus
magorumque praestigiis confundere non perhorrescerent.
Ex quo habet noster lector catholicos recentiores
scriptores haudquaquam antiquorum dictis refragatos
esse, sed solidius iisdem adhaerere voluisse.
Etenim Manes revera nullum miraculum patrare
potuit; etsi nisus fuerit fallaciis, aliorum animis,
oculis atque opinionibus illudere, in quibus jam celebris
evaserat. Quo sensu, nisi animo desipiat, eum
intelligere oportebat, Photii testimonium, quo affirmavit:
<em>Manes cum scelere celebris evavisset,</em> etc. Celebris
quidem in scelere et in improbitate is dici debet,
qui ad veritatem catholicae religionis evertendam
apostolatum a Jesu Christo sibi datum esse confingit;
<nobr><sub></sub></nobr> qui <em>Paracletum</em> <strong>44</strong> se nominat; qui pseudopraecones
ad falsam religionem huc illucque disseminandam in
varias orbis partes jam miserat; cujus fama satis superque
non tantum apud rudes et plebeios homines,
sed etiam apud magistratus, proceres atque principes
debuit evulgari. Quis ergo sibi suadere poterit ejus
nomen, ejusque facinora et auctoritatem, potestatemque,
quam falso sibi vindicaverat, Persarum regem
latuisse? Qui deinde speciosis hisce muneribus
allectus et ratus, spe sanitatis filio restituendae, aut
Manem hac de causa in aulam regiam accire voluit;
aut Manes ipse illuc se transferre statuit, sperans
ope et daemonis praesidio regio puero in lectulo aegrotanti
<nobr><sub></sub></nobr> medelam adhibere. Quare minime attendenda
est illa Beausobriana exclamatio, videlicet, Quandonam
principes sceleratos sibi posse opitulari sperarunt?
Etenim, quamvis id verum sit, quando scelestissimi
homines, nullum pietatis et religionis tegumentum
adhibentes, improbam eorum vitam omnibus
patefaciunt, vel quando haec ex certissimis signis innotescunt;
tamen si pravi eorum mores adhuc lateant,
et studiose sub falsa religionis et pietatis clamide
abscondantur, facile ipsi quoque decipi possunt,
et quam saepissime decipiuntur. Quare verba
illa Photii non ita violenter detorquenda sunt, ut
arbitremur Manem celebrem fuisse in scelere apud
regem ejusque aulam; sed apud Deum et Ecclesiam,
quae illius haereseon blasphemiis et erroribus
evertebatur, cum potissimum prava dogmata in vulgus
jam sparsisset, et in dies magis magisque spargere
curasset, ad sibi auditorum electorumque numerum
amplificandum.</p>
<p>2. Exagitatis sic igitur primo Graecae et Latinae Ecclesiae
<nobr><sub></sub></nobr> vetustissimis PP. recentioribusque scriptoribus,
se taedere ait Beausobre, Gregorium Abulpharagium,
Assyriorum patriarcham Orientaliumque scriptorem,
in praecedentium opinionem propensum invenisse,
quam vetuli ex aliorum sententia et rumore mutuatam
retulit; cum videlicet, quadam oeconomiae scribendi
formula adhibita dixit: <em>Fertur Saporem Persarum
regem, Manetis interfecti pellem detractam stramine
suffercisse, illumque super maenia urbis patibulo
affixisse, quod cum magna de se praedicaret, filium ejus
a morbo quod ipsi contigit sanare non poterit.</em> <small>[Note: <nobr><sub></sub></nobr> Gregorius Abulpharagius, in Historia Dynastiarum,
Oxoniae edita 1663, pag. 80, 82.]</small> Gregorium
igitur hunc quasi suspensum haesisse in adhibenda
fide praecedenti narrationi, contendit Beausobre;
idque indicari per verbum illud <em>fertur,</em> quod
in illa pericope primo legendum occurrit. Praeterea
se stupore percelli ait ejusmodi periculi causam ita
publicam et memorabilem, quasi minus consulte ab
uno dumtaxat ex Orientalibus recensitam fuisse, cum
solus Bar-Hebraeus, Abulpharagius, videlicet, illius
<nobr><sub></sub></nobr> meminerit, qui tamen cum de ea tamquam de incerta
re verba fecisset, eam forte prorsus ignorasset, si ex
Graecis scriptoribus eam non didicisset. At se ultro
hujusce facti veritatem dare velle affirmat. In ejus
tamen suppositione adhibitis omnibus sui studii nervis,
rem aliter et aliter exponendam esse observat.
Manem videlicet illius principis sanitati non alia de
causa prospicere decrevisse, nisi regiis supplicationibus
devictum, apud quem hujus hominis fama,
cum ob scientiarum doctrinam, tum ob virtutis praestantiam,
plurimum praevalebat. Ejusmodi expositionem
se ex Socratis testimonio <small>[Note: <nobr><sub></sub></nobr> Socrates, lib. I Hist. Eccles. cap. 22; Ephraem,
in Poemat. contra haereticos, apud Assem., tom. I
pag. 119.]</small>, quod ipsi in superioribus
annotavimus, desumere ait. Addens praeterea
omnium Orientalium suffragium, qui asseverarunt
Manem quasi repente sibi nactum esse Saporis fiduciam,
qua sibi filioque aegrotanti profuturam arbitrabatur,
ob illius doctrinam. Et quidem haereticum
hominem in se cuncta habuisse quibus sibi regiam
existimationem non nancisceretur, ex multis conjecturis
<nobr><sub></sub></nobr> demonstrare aggreditur. Primo quidem quia
communior hominum opinio Manem eximia magnaque
sanctitate donatum ferebat. Continentia quippe,
abstinentia, atque jejunia, exterior corporis devotio,
<strong>45</strong> vel pietas, quae hominis summe spiritualis speciem
praeseferunt, quibus hypocritae populorum venerationem
sibi vindicare consueverunt, in eo potissimum
intuebantur; ne quidquam postea recenseamus de
austeritate, tristitia, pallore, quibus diabolus, auctore
Ephraemio, Manetem tinxerat, ut incautos falleret.
Et quidem si ad illius paupertatem animadvertamus,
eam Manichaeum prosecutum fuisse satis, exploratum
est, cum suos electos illi legi subjectos voluerit, ut
<nobr><sub></sub></nobr> nihil penitus possiderent. Quare experientia edocemur
nihil magis valere ad sibi conciliandam hominum
benevolentiam et existimationem, quam rerum
ipsarum temporalium contemptus et abrenuntiatio,
quae quidem apud Orientales potissimum suam adhuc
vim conservant. Nam ex Gazophilacio Persarum
Linguae novimus Indorum gentiles de apparenti sanctitate
maxime gloriari, si voluntariam paupertatem
consociatam habere studeant. Alteram conjecturam
ex eo desumit, quod Manes, auctore Archelao;
omnium sapientum sua aetate princeps appellari poterat,
in iis potissimum quae ad Persarum pertinent
scientias, quas inter maxime medicina in pretio habita
fuit, cum nihil magis ad vitae necessitatem spectare
arbitrentur, ut Xenophontes annotavit. Quare
alteram magorum philosophiae partem medicinam
fuisse haec duo indicant carmina:
<br>Ille penes Persas magus est, qui sidera novit,
<br>Qui sciat herbarum vires cultumque deorum.</p>
<p><nobr><sub></sub></nobr> Ita suis studiis et partibus indulgens ratiocinatur
Beausobre, qui et multa alia fidentius congessit, PP.
traditioni plene repugnantia, ut incertum Gregorii
Albupharagii, Monophysitarum metropolitae testimonium
ad certum fabulosum systema reduceret, quod
veritatem hujus historiae penitus aboleret.</p>
<p>3. Quae itaque ibi subjecit ad eum scopum ordinantur
ut lectori persuadeat Manem in medicinae disciplinis
apprime fuisse versatum, atque iis potissimum
ducitur exemplis, quae desumi possunt vel ex
Zoroastro Persarum propheta, qui in urbe Divavar
cuidam infirmo mederi jussit subsidio humoris ex
quadam planta expressi, <small>[Note: <nobr><sub></sub></nobr> Apud Hydam, pag. 300. Alexand. Lycopol. ap.
Combefis. Auctuar. novissimo part. II, pag. 4.]</small> vel ex Alexandro Lycopolitano,
qui Saporem ipsum Persam, bella agentem,
in castris comitatus est. Ex quo conjicit hunc tamquam
medicum huic regi adfuisse <small>[Note: <nobr><sub></sub></nobr> Apud Asseman, tom. I, pag. 143. Strab. lib. XV
pag. 677.]</small>. Hinc in maximo
apud Persas honore medicos haberi, ex S. Ephraem
confirmari asseverat, qui antequam ex praesentis lucis
usura migraret, cuidam Simeoni benedictionem
<nobr><sub></sub></nobr> dare cupiens, ita effatus est: <em>Tamquam medicus in
castris, ita nomen tuum pervadat orbem terrarum.</em> Qui
dicendi modus, apud Orientales in proverbium, seu
commune venisse adagium Beausobre sibi blanditur,
cum medicinae facultas, auctore Strabone, ad hominis
conservationem ordinata sit. His omnibus se adjicere
posse affirmat Scythianum, quem fama Manetis magistrum
fuisse tradit, medicinae institutionibus vacasse,
et Hieracem, unum ex duodenis Manichaicis
discipulis, huic disciplinae studium applicuisse. Et
denique quasi praecedentem narrationem claudere
volens, subjicit multos viros ex monachorum coetibus,
alios ex solitariorum professione, alios tandem
ex episcopali ordine, ita ab Orientalibus studiose
fuisse prosecutos, ut facile in Persarum regum clientelam
et consuetudinem venisse intelligamus, quemadmodum
Hist. Miscell. lib. XV refert de quodam
Boazane, quem tamquam <em>medicum optimum,</em> Cavardes,
Persarum rex, plurimum adamavit. Cujus rei
<nobr><sub></sub></nobr> varia nobis suppeditat exempla doctissimus Assemanus
in sua Orientalium Bibliotheca. His itaque aliisque
similibus jactis fundamentis, hanc Beausobre
infert consecutionem, quae alio cuicumque homini
Persae, vel apud Persarum regum aulam commoranti
convenire posset: nimirum Manem a Sapore in aulam
accitum tamquam medicum <strong>46</strong> optimum et nobilissimum,
quasi quod apud hominum opinionem ejus
maxima in languoribus sanandis experientia constitisset.
At ubi legimus, vel quis scriptor asseveravit
uniquam, hanc existimationem sibi vindicasse Manem?
Hocce dumtaxat de eo infaustum in puerum
regium experimentum, Abulpharagio etiam auctore,
<nobr><sub></sub></nobr> cui Beausobre insistit, habemus; et propterea nulla
jam pridem causa esse potuit, ut veluti sapientissimus
medicus praedicaretur. Quid ergo ex illa consecatione,
nisi hoc alterum, Persarum regum aulam
ita medicorum cohorte fuisse communitam, quemadmodum
militum copiae et classes castra communire
solent? Sed quid inverisimilius? Saporem quidem
inter domesticos et familiares aliquot viros in medicorum
arte peritos habuisse, ratio ipsa suadet, quos,
ut vidimus, e regio palatio exsulatos abire fecit, cum
renuntiatum illi fuit sycophantam Manem divina
quasi virtute pollere in morbis medendis: non quia
tali scientia esset praeditus, et in medicorum arte
versatus; sed quia filio aegrotanti opitulari sperabat,
ob insignem illam vitae sanctimoniam quam simulare
studebat, tum causa apostolatus Jesu Christi, quem
sibi datum confingebat, tum ob caetera summae pietatis
et religionis signa, quae omni diligentia affectabat.
Hocce postremum affirmare rationabilius est,
suffragantibus praesertim omnibus Graecis Latinisque
<nobr><sub></sub></nobr> scriptoribus, qui etsi aliquatenus in verbis differant,
in rei narratione tamen sibi invicem omnino respondent.
Summae et extremae paupertatis praeterea cultorem,
qua eximiae sanctitatis opinionem sibi vindicavit,
Manem fuisse, Beausobre asseveravit. At
quodnam hujus paupertatis argumentum proferre
potuit? Nullum profecto suppetit. Quinimmo prorsus
latere arbitramur quemadmodum is tantae virtutis
cultor dici potuerit, quem ignoramus assecutas propter
viduae haereditatem divitias dispersisse. Propterea
subjicere debuisset quomodo, quando, vel in quos
usus, haereditarias divitias insumpserit: an in pauperibus
et infirmis alendis, an in amicis et consanguineis
ditandis, an denique aliquod insigne pietatis
opus confecerit, ut sese ad extremam redigeret paupertatem?
Ingentes divitias, Scythiani, et viduae cujus
fuerat mancipium, Manem assecutum fuisse, non
negavit Beausobre praecedentibus capitibus. Igitur
accuratiori ac diligentiori scriptori, qualem se esse
<nobr><sub></sub></nobr> jactat, maxime decebat duo haec inter se repugnantia
juxta optimae criticen regulas conciliare, ne insulsas
narrationes in nova Manichaeorum historia induceret.
Quod cum facere praetermisisset, aut nullam, aut
solam saltem paupertatis speciem exterius affectasse
Manem arbitrabimur.</p>
<p>4. His itaque omnibus sic breviter annotatis, ad
historiae ordinem revertamur. Sapor ergo Persarum
rex ex animo regii filii interitum dolens, in patrati
facinoris auctorem ita saevire erat paratus, ut is et
homicidae, et audacissimi, scelestissimique impostoris
poenas lueret. Comprehenditur ergo Manes, et in arctum
trusus carcerem detinetur, sed eum <em>discipuli
ejus,</em> quos secum duxerat, invisebant. Quorum alios,
cum jam pridem ad comparanda novi veterisque Testamenti
volumina Hierosolymam forte, vel in alias
Christianorum regiones misisset, hisce libris abuti
statuerat, ad facilius Christiani nominis cultores illudendos
decipiendosque. Profecti (ait Epiphanius
<nobr><sub></sub></nobr> <strong>(Ibid., num. 5)</strong> <em>discipuli, libros illos nulla interposita
mora coemunt. Deinde ad magistrum reversi jam
libertate privatum, carcerem ingressi libros offerunt.</em>
Inter illa ergo carceris otia, Manes sedulo acceptos
divinarum Scripturarum libros evolvere coepit. Et
quamvis novum Testamentum adoptare et suscipere
confingeret, illud tamen temerariis ausibus, innumeris
pene locis, corrupit et depravavit, modo ea
subducendo quae ejus mendacem improbamque vitam
arguebant, modo alia atque alia supponendo additamenta
quae impiae sectae erroribus, fabulis et deliramentis
robur adjicerent <small>[Note: <nobr><sub></sub></nobr> Epiphanius, haeresi 66; August., lib. de Haeresibus
46; et S. Leo M., innumeris locis, de quibus
infra verba faciemus.]</small>.</p>
<p><strong>47</strong> Plurima hujus impostoris facinora, blasphemias,
<nobr><sub></sub></nobr> turpitudines, falsas mendacesque promissiones,
et ignominias, catechumenos alloquens, enumerat et
exaggerat Cyrillus Hierosolymitanus. Nullibi tamen
de corruptis ab eo Scripturarum voluminibus, dum
carceri detinebatur, facit mentionem. Eum vero maxime
ludibrio habet, quod ex carcere diffugerit. Propterea
subjicit: <em>Qui enim dicebat se esse Paracletum
et veritatis propugnatorem, fugit; non successor vel
imitator Christi, qui alacriter veniebat in crucem; sed
fugiendo contrarius illi fuerat</em> <small>[Note: <nobr><sub></sub></nobr> St Cyrillus, catechesi 6.]</small>.</p>
<p>5. Sed ejusmodi ex carceribus fuga, seu dilapsus,
Manichaeo impossibilis prorsus fuisset, nisi custodes,
avaritia atque socordia vincti, ejus votis obtemperassent.
Noverat profecto vaferrimus iste homo,
publicae custodiae praefectum, duobus hisce modis,
precibus nimirum atque pecuniis, vinci posse et corrumpi.
Et propterea utroque sine mora adhibito subsidio,
vincula facile disrupit. Rem hisce fere terminis
narrat Epiphanius <strong>(Ibid., num. 5)</strong>: <em>Interim ingenti
pecuniarum vi assiduisque precibus exorato Commentariensi,
</em><nobr><sub></sub></nobr> <em>fugam arripuit, et relicta Perside, Romanorum
fines ingreditur.</em> Persarum regis iram, quam
tunc Manes evasit, carceris custodes (ait laudatus
Cyrillus) immaniter experti sunt. Nam horum infidelitate,
vel etiam avaritia, a rege comperta, mortis
poenam, qua in Manichaeum animadvertere decreverat,
eis intulit; ut ille idem <em>qui causa mortis regii
pueri per superbiam fuerat, causa quoque mortis custodum
per fugam efficeretur.</em> Inter tot ergo tantaque vitae
discrimina, sibi ex sua improbitate et potentissimi
regis indignatione comparata, Manetem quidem in
posterum prudentiorem fieri oportebat; ut nimirum
sibi praecaveret, ne temere quidquam aut scelestum
amplius aggrederetur. At contrarium evenisse, cum
gravissimi auctores, tum indubitatae fidei monumenta,
quae supersunt, testantur. Nam pristinam ille libertatem
fraudulenter assecutus, et in Romanorum
ditionem, positam in confiniis Persarum et Mesopotamiae,
se recipiens, quamvis aliquando solitudini vacare
<nobr><sub></sub></nobr> videretur, tamen in illo secessu, non paci et
tranquillitati indulgebat; sed nova moliri facinora
meditabatur, ut superbiae et elationis spiritui, quo
ducebatur, perpetuo serviret.</p>
<p>Hunc autem e carceribus Manetis dilapsum paulo
aliter descripsit Photius, nulla expressa facta mentione
quibus mediis artibusque custodes illos vicerit
atque deceperit. Ait dumtaxat: <em>Sed cum servus esset,
ac servilis artificii peritus, sciretque se non diu
postea patratae coedis poenas daturum, utpote qui filium
regis impietate sua occidisset, e domo aufugit, et custodibus
carceris necis causa fuit; nam quia scelestum illum
non accurare custodierant, capite omnes plexi
sunt</em> <small>[Note: <nobr><sub></sub></nobr> Photius, lib. I contra Manichaeos. cod. 12]</small>. Quaenam servilis conditionis artificia quibus
Manes in vinculis detentus uti potuerit, ut e carceribus
dilapsus, capitis poenam praecaveret, hic Photius expresse
non indicavit. Sed probabile valde est quod
ex Epiphanio superius retulimus. Nimirum carceris
praefectum atque custodes ingenti pecuniarum vi assiduisque
precibus vicisse; potissimum, cum innotescat
<nobr><sub></sub></nobr> vilium servorum conditionem aurum atque divitias
repudiare numquam consuevisse, servosque
facile ad sua vendenda opera induci posse. An ergo
id argumento esse possit maximae illius paupertatis
ad quam Manem deventum fuisse Beausobre <small>[Note: <nobr><sub></sub></nobr> Beausobre, cap. 7 prioris lib. pag. 85, 86.
Idem Beausobre, in annotat., num. 10, subdens ad
haec verba, <em>fictos, simulatosque errores,</em> haec alia esse
addenda: <em>Christi nomine adjecto.</em>]</small> describit,
etiam antequam Sapores eum in aulam acciret,
remediis et orationibus aegrotanti puero opitulaturum
lector ipse judicabit; cum aliud interim, antequam
de praesenti tabula manum removeamus, nos
eripere oporteat, quod nonnulla alia superius ex veteribus
stabilita prorsus everteret, si Beausobrianas
conjecturas robur et veritatem habere arbitraremur.</p>
<p><nobr><sub></sub></nobr> 7. Ex Orientalium ergo scriptis innotescere sibi
persuadet Beausobre, <strong>48</strong> Persarum regis odium in
Manichaeum haudquaquam ex regii pueri nece, sed ex
Christiana religione, quam Manes profitebatur duxisse
originem. Noverat quidem rex ille, idolorum et superstitiosae
magiae cultor, Manem misisse Thomam,
Addam, Hermam, aliosque pseudoapostolos in diversas
orbis oras, qui huc illucque discurrentes,
Christi nomen annuntiarent, cujus verum apostolum
Manes praedicando se esse confingebat. Idcirco certa
persuasione ductus, novae hujus sectae propagationem,
prolationem atque incrementum, sensim idololatriam
et magorum superstitiosa figmenta ad exitium
posse redigere, statuit Manem comprehendere, in
carcerem compingere, ut tanti flagitii poenas capitali
supplicio lueret. Hujus porro regii decreti causam
perspicue in Archelai Actis referri, asseverat, cum
legitur: <em>Mittit discipulos suos praedicaturos intrepide
fictos simulatosque errores,</em> etc. <em>Quod cum rex Persarum
cognovisset, dignis eum suppliciis subdere parat.</em>
<nobr><sub></sub></nobr> Censorem Beausobre hic rogare juvat, ad quam missionem
laudata Actorum Archelai verba referre oporteat?
An ad priorem pseudoapostolorum Manetis missionem,
qua functi sunt antequam ipsorum magister
a Sapore esset accitus et carceribus detentus; vel ad
subsequentem, quam aggredi non reformidarunt,
postquam etiam magistrum, capitalem regio decreto
subiturum esse mortem cognoverunt? Non ad primam
quidem ea verba referri posse atque debere,
Beausobre fateatur necesse est. Nam ex ea regressi
Thomas, Addas, et Hermas, reddituri de praeterita
eorum praedicatione rationem, Manem carceribus
detentum reperiunt, quem adeuntes, non tantum res
a se gestas narrant, sed aliquos Scripturarum novi
Testamenti codices depravandos deferunt. Nec falsitatem
aut fabulam olere praecedentem hanc Archelai
narrationem, merito Beausobre confingit, S. Epiphanii
testimonio ductus, affirmantis Manem Christianorum
libros jampridem habuisse, antequam Persarum
<nobr><sub></sub></nobr> rex in carcerem compingeret. Siquidem aliquot male
partos novi Testamenti libros, et eos forte, quos
Valentiniani aliique haereticorum corruperant habere
potuit, cum jam eruditis notum sit Christianos catholicos
ad integre servandos canonis libros multum
operis adhibuisse; ne videlicet ethnici illos igni traderent,
ut narrat Eusebius; et ne haereticorum principes
eos corrumperent et depravarent; quemadmodum
ex libro Constitutionum quae apostolis tribuuntur
jam factum fuisse colligimus, de quibus ipsi
opportunius sermonem habebimus. Qui ergo fieri
non potuit ut Manes secum in carceres aliquos novi
Testamenti libros detulerit, vel integros et genuinos,
quos pro libidine depravavit, aut jam depravatos et
corruptos, juxta Valentini Carpocratis Marcionisque
interpretationes, et ad alios quoque conquirendos
suos discipulos in Orientis et Asiae partibus transmiserit?
An forte tum nondum prodierant sub novi Testamenti
nomine fabulosi illi libri qui Petri, Thomae
et Matthiae Evangelia inscribebantur? An non circumferebatur
<nobr><sub></sub></nobr> Evangelium Philippi, excogitatum a Gnosticis?
aut aliud denique quod Gaiani sub nomine
Judae proditoris evulgarunt? Ex his aliisque similibus
venenatis fontibus, de quibus Eusebius <small>[Note: <nobr><sub></sub></nobr> Eusebius Caesariensis, Hist. Eccles. lib. VIII,
cap. 1, et in Rufiniana nostra edit. tom. I pag. 464.
Lib. VI Constitutionum cap. 16, de libris falso inscriptis.]</small> et PP.
sermonem habuerunt, suam haeresim hausisse Scythianum
et Manem certissimum est. Duo illa igitur,
sinc ullo prorsus repugnantiae vestigio, inter se bene
cohaerere possunt: Manem, videlicet, in carcerem
constrictum aliquos habuisse novi Testamenti libros,
quos fabulosis commentis, ad suae sectae patrocinium,
magis atque magis corrupit et depravavit;
alios denique accepisse ex Thoma, Adda et Herma,
ex priori missione regredientibus, quos nebulones
<nobr><sub></sub></nobr> isti, pecuniarum subsidio, apud Orientales mercati
fuerant.</p>
<p>8. Beausobriano systemati hanc praecedentem explicationem
haud <strong>49</strong> repugnare, sed illi potius cohaerere,
quis non videt? Ipse enim dicto cap. obiter de
Manetis religione agere instituens, hunc ab adolescentia
Christianam multis erroribus depravatam
imbibisse supponit, ex Scythiani potissimum commentariis,
quam postmodum ipse forte magis corrupit
et depravavit, ut suae et magorum philosophiae
faceret concordem. Restat nunc ergo ut videamus
an Sapores in Manem dire excanduerit propter illam
pseudoapostolorum missionem, quam unicam
tanti odii causam fuisse ipse Beausobre, Archelai testimonio
ductus (ut vidimus), asseverat <small>[Note: <nobr><sub></sub></nobr> Acta disput. pag. 99, et Beausobre pag. 82,
cap. in superioribus laudato.]</small>. Atque,
ut praeteritarum rerum ordinem servemus, duas a
Manete factas fuisse horum discipulorum missiones
colligi potest: alteram priusquam Manes regio puero
mederi tentasset, ex qua missi cum regrederentur,
aliquot novi Testamenti codices magistro in vinculis
<nobr><sub></sub></nobr> retento reddiderunt. Hanc autem alteram excepisse
probabilius arbitramur. Etenim si testimoniis Actorum
Archelai insistere, ut jam fecimus, volumus,
cum Manes ab iisdem discipulis in carcerem detentus
visitatus fuisset, illis suasit nihil vereri, et ad
orationem consurrexit. Quae agendi ratio, auctore
ipso Beausobre, argumento esse poterat, cum sanctitatis
eximiae, tum magnitudinis animi, quam fidelem
Christi Domini discipulum habere oportebat.
Quare concludit haud facile sectae hujus principem
se constituere potuisset, nisi magnas qualitates seu
animi praerogativas habuisset. Ad hanc itaque animi
confidentiam magis atque magis ostentandam, se nihil
prorsus vereri intentatas poenas et mortem
ipsam Manes primo simulabat; et propterea ad auctoritatem
sibi conciliandam suamque doctrinam
extollendam, <em>iterum mittit discipulos suos praedicaturos
intrepide fictos simulatosque errores.</em> Postrema haec
verba praecedentibus respondere nemini dubium
<nobr><sub></sub></nobr> erit. Propterea, tantae audaciae Sapores conscius factus,
regii filii necem serio recogitans, homicidam
diutius in carcerem vivum detineri haud permittens,
dilatam hactenus mortem eum subire mandat, <em>cum
dignis suppliciis eum subdere parat.</em> Verum antequam
instruerentur quae ad hujus impiissimi hominis
exemplarem necem Sapores praeceperat, corrupto
carcerum custode, caeterisque militibus, fugam arripuit,
quemadmodum in superioribus jam vidimus.
Haec ad refellenda Beausobriana argumenta nos scribere
et animadvertere oportuit, idque potissimum
ad antiquorum scriptorum testimonia concilianda,
quae ipse Beausobre, parum sibi constans, susquedeque
omnia vertens et detorquens, tamquam parvi
pendenda et nullius fidei digna esse contendit. Jam
vero ad historiae ordinem revertamur.</p>
<br> <h4><center>CAPUT VII.
<em>Quemadmodum quibusve artibus catholicam religionem
in Mesopotamia Manes subvertere nisus est. S. Archelai
Cascharae episcopi studium ad hosce conatus
eludendos. Beausobrianae de hocce argumento conjecturae
annotantur.</em> </center></h4><nobr><sub></sub></nobr> 
<p>1. De postremis Manetis conatibus ad catholicam
fidem evertendam in praesens verba facturi, illuc revertatur
nostra oratio necesse est, unde praecedens
caput ad exitum fuit perductum. Ea itaque in solitudine
degenti, ubi post e carcere dilapsum se receperat,
Maneti nuntiatum fuit praestantissimum quemdam
esse virum, atque excellenti pietate praeditum,
Marcellum, seu Marcellinum nomine, qui Cascharae
(quod <strong>50</strong> Mesopotamiae oppidum est) habitaret, illumque
<nobr><sub></sub></nobr> que fuisse virum undequaque Christianum, atque in
omnibus <em>justitiae officiis plane mirabilem.</em> Hunc ergo
suae nequitiae socium, criminum vindicem, et nefariae
sectae propugnatorem aliquando futurum sperabat,
si eum diabolicae suae doctrinae laqueis irretire
posset. Praesumebat enim universam se posse occupare
provinciam, si prius talem virum sibimet subdidisset.
Quare variis excogitatis rationibus, alterutram
tantum ex duabus, quae anxius animo retinebat,
adhibendam necessarium duxit. Aut videlicet ad
eum proficisci, et pietatis studio, vel hujus aeternae
salutis colore procurandae, inter colloquendum paulatim
noxia dogmata ei suggerere, quibus ab eo imbibitis,
catholicae fidei puritas, quam ipse Marcellus,
seu Marcellinus profitebatur, quasi sensim corrumperetur.
Sed minus tutam hanc agendi rationem sibi
futuram verebatur. Quia videlicet ab improviso forte
ac subito ingressu, ad religionis catholicae fundamenta
evertenda, grave aliquod malum in sui perniciem
et exitium sibi obvenire poterat. Alterum ergo,
<nobr><sub></sub></nobr> quod animo pervolvebat, sibi magis profuturum arbitratus
est. Id est Marcellum primo epistolis compellare,
quibus si benignum praebuisset auditum, aut
saltem si audenter non se opponeret, tum majus studium
adhibendum, ut et timore actus, vel curiositate
ductus, omnia Manicheae sectae dogmata, et ejus
vana figmenta, sibi Marcellus ipse aperienda flagitaret.
Postremo autem hocce uti subsidio tutius et expeditius
Manes judicavit. Propterea, accito Turbone,
uno ex discipulis, quos Addas iis nefariis institutionibus
depravaverat, ei epistolam Marcello reddendam
tradidit, praecipiens ut, statim arrepto itinere,
Cascharam festinanter proficisceretur.</p>
<p>2. Non est moratus imperium Turbo; qui cum
plurimum laboris ac molestiae in veloci cursu perpessus
fuisset, quinque itineris diebus elapsis, ad
Marcelli hospitalem domum, tamquam peregrinus
advenit; sed ab eo ad quem missus fuerat non statim
receptus. Homines enim qui Marcelli peregrinorum
<nobr><sub></sub></nobr> hospitio praeerant, ex Turbone sciscitati sunt
quis esset, unde adveniret, a quo et qua de causa
mitteretur. Qui fatebatur se ex Mesopotamia ducere
originem, de Perside illuc advenire, atque pro Manichaeo
Christianorum magistro, apud Castellum
Arabionem commorante, legatione fungi. Illi autem
mittentis nomen ignorantes, prorsus Turbonem recipere
detrectarunt: sed eum hospitio detrudunt, ne
aquae quidem ipsi adhibendae facultate concessa. Rem
hisce fere verbis Archelaus, Cascharae episcopus describit,
subdens: <em>Haec et alia nequiora cum Turbo
variis diebus pertulisset, laboribus, inedia et angustiis
confectus, mortem haud quaquam evasisset, nisi tandem
hospitii custodibus indicasset, secum litteras Marcello</em>
(seu Marcellino) <em>reddendas detulisse</em> <small>[Note: <nobr><sub></sub></nobr> Archelaus episcopus, in disputat. adversus Manichaeum.]</small>.</p>
<p>3. Litteras ergo Marcello legendas tandem tradidit,
in cujus domo tum aderat Archelaus Cascharae
episcopus. Qui cum audisset blasphemias, quibus
litterae illae refertae erant, in earum auctorem quasi
religionis studio furere coepit, et veluti leo conclusus
<nobr><sub></sub></nobr> dentibus infringebat, Manetem sibi dari desiderans.
Pacatior tamen fuit Marcelli animus. Qui suo episcopo
spopondit se litteris curaturum, ut Manes tamen
Cascharam veniret, quemadmodum is pollicebatur,
si idem Marcellus id flagitaret. Quot vero, aut
quales in Deum, Deiparam et sanctos blasphemias
Manetis litterae continerent, facile ex earum exemplaribus,
tum ab Epiphanio, tum ab Archelao descriptis,
quisque noscere poterit <small>[Note: <nobr><sub></sub></nobr> Epiphan., haeresi 66, num. 6.]</small>. Eas autem in
praesens haud exscribere necessarium ducimus. Nihilominus
tamen, ut nostris lectoribus onus eas percurrendi
apud laudatos scriptores allevemus, paucis
<nobr><sub></sub></nobr> earumdem summam, seu compendium hic indicabimus.</p>
<p>Et primo quidem harum litterarum exemplum ejusmodi
titulum, seu <strong>51</strong> inscriptionem, cum praeseferret
procul dubio cujuscumque pii ac religiosi hominis
animum, in maximam indignationem traheret necessum
erat. Aut si titulus, seu illa inscriptio, alicui
in fidei rebus minus instructo, aut in catholica philosophia
parum versato, legendus occurrisset, hunc
sane cum in animi stuporem, tum in anxietatem deducere
potuisset. Inscriptio autem illa ejusmodi est:
<em>Manichaeus, apostolus Jesu Christi, et qui mecum sunt
omnes sancti, et virgines, Marcello filio charissimo gratia,
misericordia, pax a Deo Patre, et Domino Jesu
Christo, et dextera lucis conservet te de praesenti saeculo
malo, et a ruinis ejus, et de laqueis maligni,
amen.</em> Sed quid audacius quidve scelestius, quid denique
in Deum et sanctos injuriosius, a barbaro illo
Persa poterat excogitari? An apostoli Jesu Christi
nomen, et munera de quibus sanctissimus Paulus
<nobr><sub></sub></nobr> potissimum gloriabatur, sua, aut aliorum hominum
electione, vocatione, atque missione sibi convenire
posse arbitrabatur? Impia haec prima in religionem
exsecratus, alia nimis adhuc nequiora in epistolae
textu expressit. Cum videlicet ad captandam sibi
Marcelli benevolentiam, paucis istius pietate laudata,
molestiam perferre fatetur, quod non juxta rectam
rationem ipse crederet. Valde arroganter praeterea
subjicit se ad humani generis <em>emendationem
missum, iis opitulaturum qui se seductionibus</em> atque
erroribus tradiderunt. Cujus causa haec scripta necessarium
duxerat mittere, <em>primo quidem</em> (ait) <em>ad
salutem animae tuae, deinde et eorum qui tecum sunt.</em>
Quaenam autem salutis dogmata ei suggesserit, non
erit difficile praesentire, cum de iis potissimum cap.
3 et 4 verba jam habuerimus. Duos videlicet Deos
necessario admittendos esse affirmabat; quorum
quilibet earum rerum effector fuit, quae ejus naturae
respondent, ita ut bona et lucem non nisi a deo bono,
<nobr><sub></sub></nobr> mala vero et tenebras a deo malo condita fuisse contenderet.
Quae sane bona et mala ad invicem confundere
et permiscere sine divinae bonitatis contumelia
nemo posset, et quin extremam omnipotentis Dei
maledictionem incurreret. Cujus quidem nefarii dogmatis
occasione, audacius evangelicis Salvatoris verbis
abutebatur: <em>Quia non potest arbor mala bonos
fructus facere, neque arbor bona malos fructus facere</em> <small>[Note: <nobr><sub></sub></nobr> Matth. VII, 18.]</small>.
Quod nimirum testimonium cum in suum sensum
sequenti commento trahere conaretur, subjiciebat:
<em>Quomodo Dominum Satanae et malorum ejus actuum
factorem dicere audeant et conditorem plurimum miror.</em>
Fabulosas has de duabus rerum causis sententias,
juxta Manetis pravam opinionem, non copiosius
tantum Bailius in Historico suo Dictionario explicavit
<small>[Note: <nobr><sub></sub></nobr> Bailius Dict. Hist. tom. II, qui valde periculosam
cauteque legendam, et SS. PP. injuriosam, de
Manichaeorum dogmatibus atque principiis composuit
descriptionem.]</small>; sed etiam, peculiari abreptus spiritu, ex
Ovidii, Zoroastris aliorumque ethnicorum philosophorum
et poetarum testimoniis, nimis operose
produxit. Id vero fecerit ad eruditionis suae copiam
<nobr><sub></sub></nobr> jactandam, an vero ut pravae Manetis opinioni pondus
adjiceretur judicare non ausim. Certum tamen
est prorsus infirma atque futilia apparere ea momenta,
ex solis naturae rationibus mutuata, quibus, divina
revelatione subducta, insistere contendit. An non
antiquiores PP. atque theologi, naturalibus dumtaxat
innixi rationibus contra Marcionitas, Manichaeos
aliosque hujus doctrinae haereticos, omni aetate probavere
unam tantum rerum omnium causam perpetuo
fuisse? Id nos ipsi paulo post explicabimus,
eorum scripta recensentes, qui Manichaeis obstiterunt.
Sed jam relicto Bailio, suimet scribendi scopi
interprete, alios Manetis errores in epistola ad Marcellum
<nobr><sub></sub></nobr> descriptos exquiramus. De hominis ergo emolitione
secundo loco aggreditur philosophari; atque
interiorem hominem ab exteriori distinguens, hos
inter se pugnare contendit. Interioris deinde hominis
deum bonum auctorem esse asseverat, sed corporeae
carneaeque materiae conditionem ex diabolo
originem duxisse comminiscitur. Impetit post haec catholicum
de Christi Domini incarnatione mysterium.
Et perinde quasi apostoli eorumque <strong>52</strong> successores
in hocce maximo fidei nostrae articulo aberraverint,
ita ratiocinatur: <em>Atque utinam eo usque eorum vanitas
pervenisset, ut non Unigenitum, qui Patris finibus descendit,
Christum, Mariae cujusdam mulieris esse dicerent
filium, ex sanguine, et carne, et reliquis mulierum
spurcitiis generatum.</em> Non ergo credebat Manes unigenitum
Dei Patris Filium vera et corporea carne
indui potuisse, aut in mulieris utero gestatum, aut denique
Mariam veram ipsius Dei Genitricem exstitisse.
Quam vero haec probis viris, Marcello et Archelao,
sacris in litteris eruditis, summaque erga religionem
<nobr><sub></sub></nobr> pietate praeclaris, odiosa fuerint, lector ipse perpendat.
Nobis etenim non sine maximo nostri animi
moerore ad has similesque blasphemias animadvertere
haud licuit.</p>
<p>4. Marcellus itaque ejusmodi epistola lecta, absque
ulla mora ad Manetem rescribere statuit, suis hisce
epistolis curaturus ut, eo impostore Cascharam accito,
is cum Archelao episcopo concertationem iniret, ut
catholicae religionis veritates magis atque magis patescerent.
Paucis autem Marcellus suam epistolam
absolvit, et ut sermonis gravitatem undique servaret
primo hocce majestatis titulo usus est, videlicet,
<em>Marcellus vir notus, Manichaeo qui sibi per epistolam
indicatus est, salutem.</em> Deinde in epistolae corpore,
simulat sensum litterarum, quas per Turbonem acceperat,
non intelligere, nisi forte (ait) <em>tu praesens exponas
nobis, per verba, singula, sicut per epistolam
promisisti.</em> Cum igitur isthaec epistola Marcelli, Turboni
deferenda traderetur, nulla hic persuasione adduci
<nobr><sub></sub></nobr> potuit, ut ad Manetem remigraret, <em>Memor</em> (ait
Archelaus) <em>itineris laborum, et rogabat alium pro se
dirigi,</em> abnegans ultro se ad illum reversurum, aut
communionem cum eo aliquam fore. Sed cum Turbo
ad Manetem reverti obsisteret, nihilominus a sua
sententia Marcellus non destitit. Nam accito uno ex
pueris suis, Calisto nomine, praecepit proficisci. Qui,
triduo elapso, ad Castellum Arabionis, ubi Manes se
receperat, pervenit. Tum autem Manes hac accepta
epistola, partim laetabatur, quod apud Marcellum
sine ulla prolatione vocaretur; partim vero quid mali
animus illi praesagiebat discipuli Turbonis remoratio.
Interim tamen audacissimus homo iter aggredi
minime distulit. Et, duodecim secum assumptis
juvenibus, virginitatem colere affectantibus, qui officioso
comitatu ei assisterent. Cascharam profectus,
ad Marcelli aedes pervenit. Ubi cum de Turbone incassum
postulasset (Is enim post ejuratam sui magistri
superstitiosam sectam, et hujus arcanis fabulosisque
<nobr><sub></sub></nobr> erroribus sancto episcopo patefactis, multisque
muneribus a Marcello donatus, in Archelai episcopi
domum residere jussus fuerat), Manes, inquam,
ad Marcellum salutandum ingressus est. Quem cum
Marcellus intueretur, lepidum histrionem coram se
sistere sibi visus est. Magis aptum propterea ad jocos
peragendos quam ad religionis negotia et dogmata
discutienda. An non hujus incessus, indumenta, et
effigies, gestus, instrumenta, quae deferebat et ornatus,
gravem ac serium quemque hominem cachinnos
<nobr><sub></sub></nobr> ingeminare coegissent? Qualem se Marcelli oculis videndum
exhibuisset, Archelaus hisce describit verbis:
<em>Habebat enim calceamenti genus quadrisole, quod
vulgo appellari solet; pallium vero varium, tamquam
aerina specie. In manu vero validissimum baculum tenebat
ex ligno ebilino. Babylonium vero librum portabat
sub sinistra ala; crura autem etiam obtexerat colore
diverso, quarum una rufa, alia veluti prasini coloris
erat. Vultus vero ut senis Persae artificis et bellorum
ducis videbatur</em> <small>[Note: <nobr><sub></sub></nobr> Archelaus. in disput. adversus Manichaeos,
apud Zacagnium, pag. 23, qui adnotavit baculum ex
ebeno gestasse prophetas, hoc est sacrarum rerum
interpretes, ut ex Callisthene probat Ducangius in
Glossario.]</small>.</p>
<p><strong>53</strong> 5. Cum itaque primum in hunc hominem Marcellus
oculos conjecit, statim omnes veri sycophantae
artes apprime perspexit, et propterea, eo quasi neglecto,
omnique semoto colloquio, illico ad Archelaum
mittit. Qui cum Manetem sibi adesse conspiceret,
maximo religionis studio actus, invadere eum
animo urgebatur, vix odium in impostorem praeconceptum
cohibere valens; ad quod vehementius incitabatur
ex ipso habitu, ipsius figurae specie, et potissimum
ex secreta Turbonis omnium impietatum
<nobr><sub></sub></nobr> confessione sibi facta; horumque exsecratione, quae
gravius sanctissimi illius Pastoris cor confixerant.
At vero prudentissimus Marcellus, omni contentionum
studio sublato, utrumque audiri, decernens, viris
primariis illius urbis in suam domum accitis;
quos inter, quatuor etiam judices, religione gentiles
elegit: Manippum videlicet, grammaticum et in rhetorum
disciplinis peritissimum, Aegialeum archiaterem
nobilissimum et litteris apprime eruditum,
Claudium et Cleobulum fratres, in rhetorum artibus
pariter exercitatos, frequentem habendum <em>conventum</em>
decernit. An vero <em>conventus</em> nomine synodus quaedam
sit intelligenda, non facile definiri potest. Eo vel
maxime, quia ejusmodi conventum, non in Ecclesia,
sed in Marcelli domo congregatum fuisse Archelaus
affirmat; tum quia <em>Judices religione gentiles</em> quatuor
in Manetis causa electos fuisse disertis verbis descripsit.
At duo haec, affirmativam propugnantibus partem
minime incommodant. Aliae enim synodi, sive
<nobr><sub></sub></nobr> concilia, in palatiis imperatorum et principum quandoque
coacta fuere, ut de Trullano Constantinopoli
coacto legimus. Aliis quoque conciliis etiam generalibus
interesse posse ethnicorum philosophis fuit
permissum, ut potissimum ex concilii Nicaeni primi
actis, seu historia, satis perspicue patefactum est.
Affirmativae pariter opinioni synodici libelli auctor
suffragatus est. Ait quippe Manetis errores in synodo
quadam Mesopotamiae a magno illo Archelao Cascharorum
episcopo fuisse damnatos <small>[Note: <nobr><sub></sub></nobr> Photius, ad cujus verba animadvertens Christophorus
Wolfius sic annotavit: <em>Ita a pluribus vocatur
</em><nobr><sub></sub></nobr> <em>Archelaus</em> CARRHARUM, <em>quod genuinum urbis nomen
est, episcopus.</em> Sed in aliis Codd., Holsteinianis nimirum,
legi Cascharam. Consule cap. ultimum hujus
nostri libri.]</small>. Qui dicendi modus
argumento esse potest laudati libelli auctorem
<em>conventus</em> vocem pro concilio interpretatum fuisse.
Sed nemo veterum (subjicit P. Natalis Alexander)
synodi hujusmodi meminit. Quod argumento est,
confictam esse <small>[Note: <nobr><sub></sub></nobr> P. Natalis Alexand. Historia Ecclesiastica saeculi
III, cap. 3,  2.]</small>. Sed veterum scriptorum silentium,
Cyrilli Hierosolymitani videlicet et Epiphanii,
ad quod doctissimus P. Natalis provocat, quorsum
confictionis argumento esse possunt? An ergo apud
P. Natalem majus pondus duorum scriptorum silentium
<nobr><sub></sub></nobr> obtinet quam unius Archelai testimonium, qui
et disputationis et coacti conventus fuit auctor? Dabo
quidem nullum alium episcopum praeter Archelaum
huic conventui interfuisse. Quid vero? numquid
presbyteros, et reliquam illam cleri partem quae saltem
in Cascharae urbe morabatur, ab eo coetu abfuisse
arbitrabimur? Id nequaquam dabo. Nam Archelaus
ille episcopus de tali disserens coetu, hunc
magnificum appellat conventum, ita ut <em>domus Marcelli,</em>
quae erat immensa, repleretur ex his qui ad
<nobr><sub></sub></nobr> audiendum fuerant convocati. Sed, praeter eos qui
ad audiendum convocati fuerant, ibi electos judices
in excelsiori loco considentes exstitisse, idem Archelaus
testatus est.</p>
<p>6. At praecedentes conjecturas et synodici libelli
testimonium, tamquam infirma prorsus labare videntur,
si ad Photii <small>[Note: <nobr><sub></sub></nobr> Photius, lib. I contra Manichaeos cap. 13, in
exordio.]</small> historiam oculos convertamus.
Qui non tantum ejusmodi res ab Archelao, Cascharae
episcopo, contra Manetem gestas aliter describit;
verum etiam indicavit conventum illum, illamque
hominum collectionem, synodi nomen haudquaquam
posse obtinere. Narrat quippe quemadmodum Manes
profugus, in Mesopotamiam adveniens, defectionis
suae zizania serere incoeperit: <em>Sed</em> CASCHARAE EPICOPUS
(ait) CUI NOMEN ARCHELAUS, <em>vir sacer, divinarum
humanarumque rerum peritissimus, collecta Graecorum,
seu gentilium auditorum, manu, ne Christianis judicantibus
veritas per favorem triumphasse videretur,</em> <strong>54</strong>
<em>instituta adversus Maniae cognomen pia disputatione,
impiissimum hominem ita pudefecit et confutavit, ut
</em><nobr><sub></sub></nobr> <em>inde statim aufugeret</em> <small>[Note: <nobr><sub></sub></nobr> Photius, lib. I Hist. contra Manichaeos cap. 13,
apud Wolfium, pag. 49.]</small>. Si ergo, auctore Photio,
Graecis gentilibusque datum fuit disputationi interesse,
<em>ne Christianis judicantibus veritas per favorem
triumphasse videretur;</em> cur quove sensu illorum hominum
Graecorum, sive gentilium, multitudo, atque
collectio, synodus poterit appellari? Laicis enim viris,
et maxime a Christi nomine alienis ne de fidei
rebus atque dogmatibus judicarent semper et ubique
cautum est. Quemadmodum catholici contra heterodoxos,
ab Ecclesiae incunabulis ad nostra tempora
usque, omni conatu propugnarunt. Haec, inquam,
ego quoque animadvertens, plane didici Photii laudatam
narrationem praecedentibus conjecturis potius
robur adjicere, quam eas conjecturas et synodici libelli
testimonium infirmare atque evertere. Gentiles
enim illi tamquam auditores et testes conventui interesse
debuerunt; ne suspicio quandoque gravis in
populo et plebe oriretur <em>judicantibus Christianis;</em> hos
favorem potius quam veritatem prosecutos fuisse,
<nobr><sub></sub></nobr> maxima cum justitiae et aequitatis jactura. At id fieri
quid prohibet? Nonne ad Hierosolymitana concilia
universa credentium multitudo convenit? Tamen solos
apostolos judicasse, contra Blondellum aliasque
haereticorum turbas, catholici certissimis argumentis
demonstrant. Quam disputationem in praesens aggrediamur
minime oportet, ne extra chorum canere videamur,
atque huc illucque vagari, quemadmodum
Beausobre facere consuevit.</p>
<p>Cum itaque haec omnia mecum reputassem, minime
adduci potui ut mihi persuaderem prorsus confictam
esse illam dicoecesanam synodum, in qua, absosoluta
Archelai disputatione, Manetis erroribus saltem
anathema dictum fuisse probabilius existimamus.
Quod forte evidentius ex illius disputationis Actis
colligeretur, si temporum injuria atque interpretum
ignavia, aut corrupta aut depravata non exstitissent.
Singula autem hujus nebulonis prava dogmata ab
Archelao disputante ex Scripturis potissimum improbata
et condemnata fuisse, inter caeteros unus Cyrillus
<nobr><sub></sub></nobr> Hierosolymitanus asseverat, qui annotatis variis
Scripturarum testimoniis, haec subdit, scribens <small>[Note: <nobr><sub></sub></nobr> Cyrillus Hierosolymitanus, catech. 6.]</small>:
<em>His et aliis ejusmodi pluribus prosternabatur draco,
talibusque concertationibus Archelaus superavit Manem,
ita ut rursus inde fugeret perinde atque antea ex carceribus.</em>
Superato itaque et convicto Manete fugam arripere,
quemadmodum ex carceribus, statuit, ut videlicet
non tantum pudorem et confusionem vitaret,
verum etiam concitatum in se populi furorem, quo
ad necem quaerebatur, declinaret. Et mortem quidem
minime evasisset, nisi Marcellus atque Archelaus,
omnium suarum virium conatus adhibuissent ad vehementem
horum rabiem cohibendam. Cum ergo in
<nobr><sub></sub></nobr> hac causa seu judicii genere, ea omnia concurrant
quae in conciliis contra Christianae fidei reos haberi
solent, nihil obstare poterit quin conventus nomine,
concilium tum Cascharae habitum fuisse intelligamus.
Jam vero tandem Beausobrianas censuras attendamus.</p>
<p>7. Multum operis tamen Beausobre <small>[Note: <nobr><sub></sub></nobr> Beausobre, lib. I Hist. de Manichaeis, cap. 8.]</small> impendit
ut sensim hactenus dicta dejiciat atque evertat; et
deinde Actorum fidem ita elevat, ut ea tamquam
prorsus commentitia et fabulosa explodenda esse
decernat. Sermonem suum potissimum ab eo narratione
orditur, quam iis Actis cum Tillemontio <small>[Note: <nobr><sub></sub></nobr> Tillemontius, not. 11 et seqq. in Manichaeos.]</small>
assutam fuisse arbitramur, qua, videlicet, duodena
Christianorum millia describuntur, hominum nimirum,
mulierum, et infantium, qui e urbe digressi in
quemdam campum, die ac nocte jejunantes et orantes
se receperant, Deum solum invisibilem deprecaturi,
ut opportunis temporibus super terram et semina
pluvias mandare dignaretur. Hunc <strong>55</strong> ritum ibi
antiquos Christianos quotannis servasse affirmatum
<nobr><sub></sub></nobr> est. Verum cum populus iste, hujusmodi pietatis et
religionis exercitiis vacaret, Romanorum milites,
non longe ab eo agro seu campo absentes, gravi ducebantur
suspicione, turbam tamquam imperiali militiae
infensam illuc commorari statuisse ad vim sibi
suisque armis inferendam, si temporis opportunitatem
invenisset. Illico ergo Romani milites in Christianos
dormientes irruere non reformidarunt, et
nullo puerorum mulierumque servato delectu, alios
in ore gladii perire cogunt; alios denique (septem
millia scilicet et septingentos), post tres dies itineris,
Cascharam captivos duxere, ut eos in servitutem
accepta pecunia darent. Tanti ergo facinoris conscius
factus Archelaus episcopus, incunctanter Marcellum,
seu Marcellinum, adire festinat, qui, statim
apertis omnibus suarum divitiarum thesauris, militibus
ethnicis tantam auri partem obtulit, quanta sussiciens
foret ut illa captivorum multitudo pristina
libertate donaretur. Cujus sane animi magnitudinem
<nobr><sub></sub></nobr> et maximam charitatem cum non satis militiae cohortes
mirarentur, statim consilium mutarunt. Nam
eorum alii, militari cingulo relicto, et idololatriae
cultu Christo nomen statim dederunt; alii tandem,
accepta dumtaxat quarta pecuniae parte ipsis necessaria
pro viatico, ad pristinas stationes regressi
sunt.</p>
<p>8. Primo itaque Beausobre arbitratus est narrationem
hanc puram putamque fabulam redolere, et
propterea, multis conjecturis innixus, singillatim
omnia percurrens, censorium stringit stylum, ut, notatis
variis improbabilitatis argumentis, lector inde
judicet Acta quae sub Archelai nomine cum tota illa
disputatione circumferuntur, tamquam prorsus supposititia
esse rejicienda.</p>
<p>Secundo sibi persuadet memoratum Tillemontium
ejusmodi annotatis conjecturis saltem haud refragari,
cum dixerit praecedentem historiam cujusdam narratiunculae
signa et characteres praeseferre. Potissimum,
cum admodum difficile reputari debeat duodecim
<nobr><sub></sub></nobr> millia Christianorum reperiri potuisse in una
eademque civitate, adhuc idololatria regnante. Tillemontii
quoque admirationem augere ait, quod tam
longo tempore Christianorum populus in spatioso
congregatus campo jejunans et orans perseverare
potuerit, nisi forte tum Paschalia jejunia recurrerent.
Sermonem tandem de Tillemontio claudit; cui
cum multae occurrerent difficultates, praesertim quod
tanta populi multitudo, a somno correpta, inermis a
militibus se praeoccupare siverit, quin jamjam sole
occidente ad urbem, ex qua disgressa fuerat, regredi
deliberasset, ait, hunc inter tot tantosque nodos,
inter hos gravissimos scopulos suspensum haesisse
<nobr><sub></sub></nobr> ne Archelai Acta prorsus conficta affirmaret, judicare
maluisse tandem historiam de qua agimus
interpretis esse mantissam, quam veluti pannosum
additamentum iis Archelai Actis assuere nisus est,
sed iis fidem et auctoritatem derogare haud posse <small>[Note: <nobr><sub></sub></nobr> Beausobre, ibid., pag. 88, in fin.]</small>.</p>
<p>His omnibus non obstantibus, Beausobre, Tillemontii
rejecta opinione, ita ratiocinari posse arbitratur,
et lectoris animum sequentibus praecautionibus
statuit praeoccupare. Omnes fabulae (ait) alicui
fundamento, ex veris historiis desumpto, solent inniti.
Quod in praesentiarum diligentius inspicere ipse
volens, illud probabilius hauriri posse credidit ex
quodam veterum testimonio, a domino Hyde descripto
in opere de Religione vel. Persarum <small>[Note: <nobr><sub></sub></nobr> Thomas Hyde, de Religione vet. Persarum
cap. 4]</small>. Sed
cum istud deinde consuluisset, suisque ipse oculis
lustrasset, tamquam infirmum labare intellexit; illudque
dumtaxat subjicere non dectrectavit, ne in
fraudis suspicionem apud lectores quandoque veniret.
Sic itaque ratiocinatur. Credamus igitur laudatam
fabulam alicui fundamento ex vera historia hausto
<nobr><sub></sub></nobr> esse innixam.</p>
<p><strong>56</strong> 9. Propterea primo erit supponendum (ait) Marcellum
illum, cujus in Actis mentio facta est, vere
fuisse hominem clarum et illustrem, ex Romana
gente progenitum, maximis ditatum opibus, qui
magna auctoritate in Mesopotamia pollebat ob omnium
rerum administrationem, qua imperiali nomine
fungebatur. Secundo nos quoque supponere oportet
populi turbam in campo orantem et jejunantem a
militibus deprehensam, hujusmodi religionis exercitiis
vacasse servato Persarum cultu et ritibus, minime
vero habita ratione ad Christianam pietatem
et evangelica instituta, juxta ecclesiasticam traditionem
servanda, quibus vel quadragesimalia, vel Quatuor
Temporum jejunia celebrari solent. Persas autem
statutis anni diebus in campis convenire consuevisse,
benedictionem ab invisibili Deo flagitantes pro
terrae fructuumque ubertate, asseverat auctor de religione
veterum Persarum verba faciens, ut paulo
<nobr><sub></sub></nobr> post ipsi observabimus.</p>
<p>Priori itaque suppositione spectata, Beausobre
sequentem propositionem, tamquam omnino certam
subjicit: Marcellum nimirum, ita amanuensium
oscitantia appellatum, veram habuisse omnium Mesopotamiae
provinciae rerum administrationem, iisque
populis tamquam verum gubernatorem praefuisse,
Aureliano imperante, circa Christi annum 273,
quando videlicet devicta Zenobia, Palmyrenos Romano
subegit imperio. Narrat enim Zosimus cuidam
Marcellino illarum provinciarum administrationem
datam fuisse <small>[Note: <nobr><sub></sub></nobr> Zosimus, Historiae lib. I, pag. 55 Graecae editionis.]</small>. Quare facile potuit fieri quod nonnulli
pro <em>Marcellino Marcellum</em> legerint. Sed in similes
errores, veteres passim lapsos fuisse, jam
omnibus exploratum est. Hunc ergo Marcellinum,
Romanae gentis ducem, summae maximaeque integritatis
virum fuisse, jam plane innotuit ex iis experimentis
atque periculis quibus multoties quorumdam
hominum fides animique constantia tentata vix resistere
potuit. Quinimmo plerique mortalium, gloriam
<nobr><sub></sub></nobr> et honorem sibi nancisci putarunt, quando spe majoris
honoris, auctoritatis et imperii obtinendi allecti, suis
commodis indulgentes, justitiae et aequitatis jura despicere
et infringere non erubescentes, rem alienam
in suam vertere potuerunt. Palmyreni namque nimis
aegre ferentes suarum urbium depopulationem, tum
Zenobiae reginae dedecus et captivitatem, se ab Aureliani
imperatoris tyrannide subducere tentabant;
et propterea Marcellino oblatio facta ut ab imperatoris
obedientia et fide descisceret, atque cum ipsis,
societatis foedere inito, universum tum Mesopotamiae,
tum Orientis regnum sibi vindicaret. Horum consitiis
atque blanditiis Marcellini animus cum restitisset,
<nobr><sub></sub></nobr> supremum sibi illius gentis dominatum dari constantissime
recusavit, diligentius potius inquirens,
ut, semotis omnibus defectionis studiis, Romano imperio,
a quo fuerant debellati, servirent. Rem tamen
ad Aurelianum detulit, ne, in dies magis populari
seditione crescente, servitutis jugum quo tenebantur
infringerent. Esse igitur potuit (concludit Beausobre)
ut Marcellinus in Christianos horumque religionem
propenderet.</p>
<p>Ad alteram deinde suppositionem quam Beausobre
praemiserat jamjam gradum facit, eamque nimis
nutare asseverat. Nam quis sibi potuit confingere
Romanos milites, sub disciplina eorum qui exercitibus
solent praeesse, ita fuisse immanes ut exitio
dare voluerint inermem infantium et mulierum multitudinem,
quae reipublicae obtemperabat? Aeque probabilitate
caret quod captivas duxerint personas liberas
atque innocentes. Quae si ex Persica gente
fuissent, milites suspicari potuissent illic in campo,
tamquam hostes, congregatas, ut terras jam sub
<nobr><sub></sub></nobr> Romano imperio existentes gladio invaderent. Quare
cum illorum captivorum innocentia postmodum comprobata
fuisset, illius provinciae supremus administrator
jubere debebat ut absque ulla pecuniarum
solutione pristinae libertati donarentur.</p>
<p>Ad tertiam quod attinet suppositionem, num videlicet
de Persarum <strong>57</strong> supplicationibus superstitioso
cultu celebratis ageretur, D. Hyde id voluisse indicare
<small>[Note: <nobr><sub></sub></nobr> D. Hyde de Religione vet. Persarum, cap. 4,
pag. 113.]</small> primo Beausobre arbitiatus est. Cum videlicet
quasdam magorum caeremonias, similitudinem
aliqualem habentes cum nostris, baptismi et Eucharistiae
ritibus descripserit, ductus testimonio quod
perperam D. Chrysostomo tribuitur <small>[Note: <nobr><sub></sub></nobr> Beausobre, ibid., pag. 90, 91.]</small>. Hocce testimonium
in notis subjecit, nimirum: <em>In suis etiam
sacris habebant Mithriaci lavacra, quasi regenerationis,
in quibus tingit et ipse (scilicet sacerdos) quosdam utique
credentes, et fideles suos, et expiatoria delictorum
de lavacro repromittit, et sic adhuc initiat Mithrae. De
hoc in Justino martyre et Chrysostomo legitur. Hi ergo
</em><nobr><sub></sub></nobr> <em>per singulos annos, post messem trituratoriam ascendebant
in montem aliquem, qui vocatur, lingua eorum,
mons Victorialis, habens in se quamdam spelunculam
in saxo, fontibus et electis arboribus amoenissimus; in
quem ascendentes et lavantes, se offerebant, et orabant
in silentio Deum tribus diebus.</em> Aedificium hocce haud
male esse constructum idem Beausobre asseverat.
Sed fundamentum, cui nititur, prorsus labare atque
ruere contendit. Cum nec martyr Justinus nec Chrysostomus
id affirmaverint. Quinimmo (ait) testimonium
mox laudatum, ex auctore Operis Imperfecti
in Matthaeum desumptum est, quod opus non nisi
fabulosis narratiunculis est refertum. In eo quippe
de magorum supplicationibus minime sermo est,
bene vero de quadam traditione a Christianis
Orientalis communionis generatim approbata disseritur,
de qua luculentius se verba facturum promittit,
cum de Manichaeorum apocryphis scripturis disputabit.
Quare sensim stylum etiam in D. Hyde
convertit, lectores admonens ne sine diligenti examine
<nobr><sub></sub></nobr> veterum testimoniis, etiam a viris doctis laudatis,
se subscribant; qui, quamvis in eorum operibus
nec mentiri nec verba vendere sibi proposuerint,
tamen in similibus locis laudandis atque annotandis
allucinatione laborarunt.</p>
<p>10. Paulo fusius autem haec describere me oportuit,
judicaturus deinde an nugari voluerit Beausobre, vel
an, semoto omni partium studio, quemadmodum
gloriatur, veritatem fuerit prosecutus. Et primo quidem,
quod attinet ad Justinum, fateri cogor, vel
Beausobre oscitanter hujus Opera percurrisse, vel
saltem lippis ea lustrasse oculis. Sanctus enim martyr
tribus in locis potissimum de Persarum ritibus,
<nobr><sub></sub></nobr> mysteriis atque caeremoniis locutus est, atque ea recensuit
quae D. Hyde ex Chrysostomo de veteri horum
religione annotavit. Primum ejus testimonium
legitur in apologia pro Christianis, quam vulgo secundam
appellant <small>[Note: <nobr><sub></sub></nobr> Justinus martyr, apologia 2 pro Christianis, et
in dialogo 8 cum Tryphone, pag. mihi 296 et seqq.
Consule Leonem Magnum, serm. 6 de Epiph. et aliis
in locis.]</small>; in qua eucharistici sacramenti
faciens mentionem, hujus veritatem evangelicis
Christi verbis probat, subdens deinde: <em>Quod quidem
etiam in mysteriis atque initiis Mithrae fieri docuerunt
per imitationem pravi daemones.</em> Persae igitur, a daemonibus
edocti, in eorum supplicationibus et solemniis
initiis sacram Christianorum mensam imitari satagebant.
Eo tamen servato discrimine (ut subdit
idem Justinus), <em>quod namque panis, et poculum aquae
in sacrificiis, sive re divina ejus qui initiatur, ponatur,
verbis quibusdam additis, aut certe scitis, aut cognoscere
potestis.</em> Id autem etiam Manichaeos facere consuevisse,
opportunius, suo loco, ex Leone Magno observabimus.
Videlicet cap. 9 secundi libri hujus
historiae.</p>
<p>Rursus Persas in antris atque speluncis, supplicationes
<nobr><sub></sub></nobr> atque nefanda mysteria celebrasse, praesertim
quando Mithrae initia, celebrabantur, idem Justinus
in dialogo cum Tryphone hisce verbis explicavit:
<em>Porro quando illi, qui Mithrae initia tradunt, e petra
cum natum esse memorant, et spelaeum, seu specum
nominant eum locum, ubi initiari ei</em> <strong>58</strong> <em>credentes perhibent.</em>
Denique loquens de Christi Domini nativitate
in Bethleem, narrat quemadmodum Joseph non haberet
quo diverteret, <em>in specum quemdam vico proximum
concessit, atque cum ibi essent, enixa est Maria
Christum, et in praesepio posuit, ubi eum ex Arabia
venientes magi invenere.</em> Paucis deinde interjectis addidit:
<em>Propterea verba ejuscemodi eos qui Mithrae
mysteria instituerunt in loco qui apud illos spelaeum
sive specus vocatur, suos initiare, sua arcana peragere
diaboli instinctu incitatos.</em> Hos ergo ritus et caeremonias
in antris atque speluncis Persae et magi exercebant;
eo quasi ducti consilio, ut diabolo servirent,
Scripturis novi et veteris Testamenti abutentes, quibus
<nobr><sub></sub></nobr> se divinis Christianorum institutis atque mysterius
conformari simulabant. Non itaque corruit fundamentum
illud, ex quo praecedens narratio desumpta
est. Sed firmius illud stare oportet, cum
scriptores, qui post Justinum floruerunt, forte ex
hujus dictis et auctoritate, Persarum ritus caeremonias
et supplicationes fuerint mutuati. At Chrysostomum
nullam prorsus de hisce Persarum ritibus
mentionem fecisse, quis contendere posset? Quid
enim? Forte Chrysostomi silentium testimoniis Justini
martyris officere poterit? Is enim floruit cum
jam Persarum et magorum religio Mesopotamiae caeterisque
illis provinciis maxime dominabatur, et
Christi nomen nondum, aut vix, Iis habitatoribus
fuerat annuntiatum <small>[Note: <nobr><sub></sub></nobr> Justinus martyr floruit circa Christi annum
161, Chrysostomus vero quinto Ecclesiae saeculo.]</small>. Contra vero Chrysostomi
aetate, quamvis Christiana religio huc illucque ibidem
propagata fuisset, cum magiae et idololatriae
exitio <small>[Note: <nobr><sub></sub></nobr> Eusebius, Histor. Eccles. pag. m. 222.]</small>, haec tamen ubique prorsus abolita non
erat, ob illarum gentium feritatem, quae majorum instituta
<nobr><sub></sub></nobr> sequentes, soli summos honores tribuere non
reformidabant, ut testatur ipsemet Chrysostomus
hom. 11 ad populum Antiochenum. Neque tandem
Beausobre D. Hyde exagitare oportebat, quod Opus
Imperfectum in Matthaeum, veluti Chrysostomi fetum
laudaverit. Illud enim plerique antiquorum Chrysostomo
adjudicarunt; et in secundo tomo Operum illius
veteres editores excudi curarunt, quod passim in
cod. mss. hujusmodi homeliae eidem ascribantur <small>[Note: <nobr><sub></sub></nobr> Consule Gullielmum Cave saeculo Arianorum
pag. m. 215.]</small>
Quare cum diligentiori studio deinde recentiores
de barum homeliarum auctore inquirere volentes,
<nobr><sub></sub></nobr> atque in praefatis homeliis aliquos Ariani dogmatis
naevos offendissent, variisque interpolationibus,
et corruptionibus, atque mantissis fuisse luxatas
conspexissent, meliori judicio arbitrari sunt a Latino
scriptore fuisse compositas, et ab homine laesae fidei,
iisdem naevis atque additamentis refertas. Nemo horum
tamen affirmare ausus est, puras putasque fabulas
in iis contineri, quemadmodum Beausobre fassus
est <small>[Note: <nobr><sub></sub></nobr> Beausobre, ibid., pag. 93.]</small>.</p>
<p>10. Jam vero Beausobre ad Manetis epistolam,
quam Marcello per Turbonem mittere curavit, gradum
facit, quam integre Gallice reddidit, ejusmodi
opus laudare non erubescens, veluti apostolorum
stylo conscriptum, et S. Pauli apostoli phrasibus loquendique
formulis undequaque refertum. Quae duo
convenire haud possunt neophyto viro, a paucis mensibus
in Scripturis sacris percurrendis versato; aut
feroci, barbaro, atque impio, qualem veteres scriptores
Manem fuisse affirmarunt. Sanctum Paulum
deinde Manichaeos venerari subjicit, sibi perperam
<nobr><sub></sub></nobr> persuadentes ex hujus sancti apostoli scriptis fundamenta
haurire posse ad probandam tum duorum
principiorum existentiam, tum naturalem hominis
corruptionem, maxime cum Paulus inter caeteros
apostolos suos coaetaneos plus laboraverit, ut Christianorum
Ecclesiam a jugo Mosaicae legis solveret.
Haec ergo, et id genus multa alia congessit Beausobre
in Manichaicae epistolae expositione et describenda
haeretici hominis cum Archelao Cascharae episcopo
disputatione. Quarum aliqua cum nos referre pudeat,
silentio prorsus occulere <strong>59</strong> duximus necessarium;
caetera vero, cum potius ad Manichaicam philosophiam,
mores, cultum et disciplinam pertineant,
rerum ordinem nos servare statuentes, singula suis
apte locis aut explicare aut rejicere conabimur.</p>
<br> <h4><center>CAPUT VIII.
<em>Manes Caschara digressus, latebras quaerens, in Diodoridem,
ejusdem urbis vicum, seu paraeciam, se
recepit. Cum Diodoro presbytero novas de fidei
dogmatibus concertationes aggreditur. Admonitus
Archelaus, primo Diodoro dedit epistolas, de quibus
verba faciens Beausobre, nugis ecclesiasticam disciplinam
evertere conatur. Adveniente deinde Archelao
Manes incassum fugam tentare nisus est.</em> </center></h4><nobr><sub></sub></nobr> 
<p>1. Manes ubi Persarum odium declinasse, et Cascharae
judicium, quod paulo ante memoravimus
superasse sibi videbatur, et in singulis multa fraude
et dolis usus esset; tamen in suae vitae securitatem,
atque praesidium latebras quaerere coactus, in abditam
partem, seu ignobilem vicum, dioeceseos Cascharae
secessit; atque ibidem, omnibus testibus
praecedentis suae nequitiae et flagitiorum procul amotis,
cum quodam presbytero, illius paroeciae rectore,
de religionis dogmatibus concertationem habere deliberavit.
Solusne, an vero cum iis discipulis virginibus
(videlicet continentiam extrinsecus affectantibus)
quos secum ex Arabione Castello adveniens
<nobr><sub></sub></nobr> Cascharam duxerat, certo affirmare haud possumus.
Illud nobis ex laudatis Actis innotescit, statim profectum
esse ad quemdam Diodorum, ab Epiphanio
Tryphonem appellatum, qui Christianorum paroeciae
praeerat, ut cum isto disputationes iniret. Cyrillus
hujus paroeciae locum <em>vicum vilissimum</em> appellat <small>[Note: <nobr><sub></sub></nobr> Cyrillus Hierosolymit., catechesi 6.]</small>.
Cui suffragatur Photius scribens: <em>Hinc profugus, vicum
quemdam ignobilem occupat, ibique rursum impietatem
suam fovere et patefacere satagit</em> <small>[Note: <nobr><sub></sub></nobr> Photius, lib. I contra Manichaeos, cap. 13, pag
mihi 51.]</small>. Sed
nullam facit prorsus mentionem de Diodoro, seu
<nobr><sub></sub></nobr> Tryphone presbytero, quem Manes novis disputationibus
aggredi et exagitare tentavit. Is ergo, quamvis
pietate, pura religione, caeterisque virtutibus, prae
aliis ibi existentibus emineret, parum tamen nihilumque
cum in sacris litteris esset versatus, facile
potuisset decipi a Manete, qui eum in suam sententiam
perducturum sibi blandiebatur. Isthaec tamen
opinio haerescon auctorem fefellit. Nam presbyter
vix auditis blasphemiis in quas novorum dogmatum
architectus eruperat, Archelaum episcopum admonuit,
instructionem, opitulationemque sibi dari
expostulans. Archelaus statim prolixam ad suum
presbyterum scripsit epistolam, quam Beausobre
voluti suae Historiae minus dignam, aut suis studiis
parum accommodatam, nec Gallice reddidit, nec in
suum transtulit opus <small>[Note: <nobr><sub></sub></nobr> Beausobre, lib. I, cap. 10, pag. 113.]</small>. Hujus tamen epistolae inscriptioni,
nodum in scirpo quaerens, insistit; in qua
cum duo offenderit sibi suspecta, nisi allucinatione
(ait) laborem, perspicue patefaciunt, ipsam, Archelai
aetate, conscriptam non fuisse. Horum alterum
<nobr><sub></sub></nobr> est, ibidem sine episcopo unam Ecclesiam fuisse
fundatam, cui solus presbyter praeerat. Quare minime
mihi persuadere possum (subjicit), tertio currente
Ecclesiae saeculo, neque in urbibus, neque in
suburbiis, seu vicis, <strong>60</strong> aliquas Ecclesias fuisse fundatas,
quibus episcopi non adessent. Quando autem
Ecclesia fidelium multitudine nondum satis increvit,
episcopi nonnisi diaconos habebant, qui sibi ipsis subessent;
sed nec episcopi erant, quamvis sic appellarentur
et omnes sacras obirent functiones. Verum,
nonnisi longo tempore post, ejusmodi episcopi rurales,
seu chorepiscopi, omni superiori auctoritate denudati
fuere; coacti proinde ad presbyterorum ordinem
descendere. Diodorides ergo castellum erat, seu suburbium,
quod tum episcopum habebat, prout innuere
videtur D. Assemanus in Bibliotheca Orientali <small>[Note: <nobr><sub></sub></nobr> Assemanus, tom. II Bibliothecae Orientalis,
dissert. de Monophysitis.]</small>.</p>
<p>2. Priori hac difficultate praemissa, quam gravissimam
esse Beausobre arbitratur, statim ad alteram
descendit, quae magis Archelai epistolam suspectam
<nobr><sub></sub></nobr> reddit. Supposito ergo (ait ipse) quod episcopi in
villis atque oppidis non habuerint nisi simplices
presbyteros, qui plebibus praeessent, saltem extra
omnem dubitationis aleam positum censeri debet, ab
eorum episcopis <em>fratrum</em> nomine, minime <em>filiorum</em>
appellari; maxime cum sua scripta ad eos dirigebant.
<em>Filiorum</em> vocabulum diaconis dumtaxat convenire
confingit, cum proprie episcoporum sint ministri
in sacris obeundis. Quare sibi persuadet nullibi
exemplum reperiri posse quod tribus prioribus saeculis
episcopi, ad presbyteros epistolas dantes, <em>filiorum</em>
vocabulum in inscriptione posuerint. Hactenus
Beausobre.</p>
<p>Num igitur lectores fabulis credere vult cogere?
Quae, licet multo studioso artificio compositae videantur,
verbis atque sententiis adjuventur, fidem
tamen nullam auctoritatemque sibi vindicare possunt,
nisi apud stupidos bardosque homines, ecclesiasticae
hierarchiae hujusque vetusti ordinis et oeconomiae
prorsus ignaros. Neque eum juvat ad trium
<nobr><sub></sub></nobr> priorum saeculorum ecclesiasticam historiam sine
ullo auctore provocare. Nam imprimis discrimen
afferre oportebat, quod intercedit inter aliquem peculiarem
fidelium coetum sub uno legitimo pastore
congregatum, episcopo videlicet, et locum illum in
quo fideles ipsi ad suos habendos conventus conveniebant.
Quando nimirum Dominicis, id est solis
diebus, divina mysteria sub uno praeside celebrabant,
et in iis de Christianae religionis rebus agebatur.
Utrique autem Ecclesiae nomen fuisse accommodatum
quis ignorat? Quando igitur de Ecclesia in priori
sensu accepta affirmatur hanc sine episcopo esse non
potuisse, et unamquamque suum et unicum habuisse
episcopum praesidentem, quem veteres, ut Justinus
et Tertullianus summum sacerdotem appellarunt <small>[Note: <nobr><sub></sub></nobr> Tertullianus, libro de Baptismo.]</small>,
id jam intelligi oportere de episcopatu secundum
veterem et novam Ecclesiae hierarchiam, omnibus
exploratum esse debet. Quia vero Ecclesiae, sic priori
modo spectatae, ut plurimum, tunc potissimum non
angustis contrahebantur terminis, sed in longinqua
<nobr><sub></sub></nobr> spatia se extendebant, plures quandoque urbes, suburbia,
pagos, castella, rura, idque genus alia comprehendendo,
non unicus pro omnibus hujus Ecclesiae
fidelibus sufficere poterat mysteriorum agendorum
locus, nec unus sacerdos; et idcirco intra eamdem
dioecesim, quam Ecclesiam appellabant, plures debebant
fieri sacri conventus, diebus Dominicis potissimum,
quibus sacerdotes praeesse debebant, tum
docendo populum, tum sacram synaxim seu collectam
peragendo.</p>
<p>3. Ne vero in his conscribendis laesae fidei hominibus
videar fabulari, ejusmodi fuisse ecclesiasticam
disciplinam, secundo Ecclesiae saeculo currente, jam
ex Tertulliano et Justino martyre innotescit <small>[Note: <nobr><sub></sub></nobr> Justinus martyr, apologia secunda.]</small>. Is
enim in sua apologia edita pro Christianis, et Romano
imperatori Antonino Pio oblata, sacrorum horum
conventuum, etiam in oppidis et ruribus a Christiano
populo inhabitatis, die Dominico celebratorum,
apertam fecit mentionem; <strong>61</strong> singula pariter describens,
<nobr><sub></sub></nobr> vel quae a praepositis peragebantur, vel quae
populus fauste acclamabat, vel quae denique ab ecclesiasticis
lectoribus ex apostolorum et prophetarum commentariis
recitabantur. Quaeque omnia, post praesidentis
orationem, qua populus instruebatur, et ad imitationem
tam pulchrarum rerum hortabatur, totius
conventus precationes excipiebant; et deinde consecratum
panem et consecratum vinum aqua mixtum
cuique <em>praesenti</em> distribuebant. Absentibus autem per
diaconos mittere consueverunt. A qua quidem sacrorum
munerum participatione minime privati erant
qui, aegritudine, captivitate, vinculis, vel alia quacumque
causa praepediti, Solis die cum frequenti
populo sacro conventui interesse non poterant. Quemadmodum
et peregre advenientes hospitio concludebantur.
Etenim praepositorum eorumdem munus
erat iisdem opitulari, quia praepositus omnium indigentium
etiam curator erat. Itaque ex Justini verbis,
quae ad calcem subjicimus <small>[Note: <nobr><sub></sub></nobr> <em>Atque in omnibus quas offerimus oblationibus
benedicendo laudamus Factorem omnium per Filium
ejus Jesum Christum, et Spiritum sanctum; et Solis
qui dicitur die, omnium qui vel in oppidis vel ruri degunt
in eumdem locum conventus fit: et commentaria apostolorum
aut scripta prophetarum, quoad tempus fert, leguntur.</em>
Nota Scripturarum lectiones juxta temporum
varietatem fuisse digestas, etiam secundo currente
saeculo. De quo usu latius verba facimus in notis ad
epistolam S. Leonis M. quae est ad Turribium Asturicensem,
occasione cujusdam fragmenti quod hactenus
eruditi desiderarunt. <em>Deinde</em> (subjicit Justinus),
<nobr><sub></sub></nobr> <em>lectore quiescente, praesidens orationem qua populum
instruit, et ad imitationem tam pulchrarum rerum cohortatur,
habet. Sub haec consurgimus communiter omnes,
et precationes fundimus, et, sicuti retulimus, precibus
peractis, panis offertur, vinum et aqua, et praepositus
idem, quantum pro virili sua potest, preces et
gratiarum actiones fundit . . . . . et distributio communicatioque
fit eorum in quibus gratiae sunt actae cuique
praesenti; absentibus autem per diaconos mittitur . . . . .
et quod ita colligitur apud praepositum deponitur; atque
ille inde opitulatur, pupillis et viduis, et his qui
propter morbum aut aliquam aliam causam egent, quique
in vinculis sunt, et peregre advenientibus hospitibus . . . . . .
Solis autem die communiter omnes conventum
agimus.</em> Justinus Apologia vulgo secunda dicta
circa finem, p g. m. 98, 99.]</small>, ita contra Beausobrianas
naenias ratiocinemur necesse est</p>
<p><nobr><sub></sub></nobr> Secundo jam currente Ecclesiae saeculo, et adhuc
saevientibus, cum Judaeorum, tum ethnicorum persecutionibus,
ita Christianorum populus increverat, ut
non tantum in insignioribus urbibus, ut ait Eusebius,
sed in oppidis et ruribus, Dominico die, omnes fideles
communiter conventum agerent, in quo Ecclesiarum
praepositi, seu praesidentes, rem divinam agebant.
Quare si unicuique Ecclesiae unicus tantum episcopus
praeerat <small>[Note: <nobr><sub></sub></nobr> Unicum fuisse in unaquaque Ecclesia episcopum,
ex Joannis Apocalypsi colligitur, ubi facta mentione
septem Ecclesiarum Asiae, singulis singularem, sub
angeli nomine, assignat episcopum. De Ecclesiarum
seu episcoporum successionibus et ordine, locutus
est Tertullianus, secundo labente saeculo, libro de
praescriptionibus Haereticorum, cap. 32. Videsis Egesippum
apud Eusebium lib. IV, cap. 22, et Irenaeum,
apud eumdem, lib. V, cap. 20. Paulus in Epist. ad
Titum cap. I, 25, ait <em>hunc in Creta reliquisse, ut constituat
per unamquamque civitatem presbyteros, quos
deinceps episcopos appellat.</em> Idem habet in priori ad
Timotheum.]</small>, quemadmodum ex canonica Joannis
Epistola compertum habemus, et ex episcoporum
successionibus, ab Egesippo, Tertulliano, descriptis,
intelligimus impossibile prorsus illi fuisse, eadem
die, e loco in locum excurrere, totam dioecesim lustrare,
et exspectata populi frequentia et multitudine
eos conventus facere et absolvere, de quibus in praesentiarum
sermo est. Nec praeterea arbitrari licebit
uniuscujusque dioecesis Christianum populum, die
Dominico recurrente, omnibus aliis sepositis curis,
ex qualibet dioecesis parte, ad episcopales sedes confluere
potuisse. Nam imprimis Justinus, in <strong>62</strong> <em>oppidis</em>
<nobr><sub></sub></nobr> et <em>ruri</em> sacros conventus habitos fuisse asseverat. Tum
deinde locorum distantia, longiora itinera mulieribus
et pueris senibusque aggredi vetuisset; atque tandem
facile ab imperialibus ministris comprehendi potuissent,
si turmatim, statutis horis, in quemdam determinatum
locum, coram proprio et unico episcopo se
debuissent colligere. Episcopos enim ad necem tum
semper ab imperatorum ministris perquisitos et comprehensos
fuisse, cum ex Ignatii, Polycarpi, Petri et
Dionysii martyrio, cum ex Romanorum episcoporum
qui usque ad Justini tempora Petri thronum conscendere
meruerunt glorioso fine satis superque exploratum
est.</p>
<p>4. Si itaque iis conventibus in oppidis et ruri Dominicis
diebus celebratis aliquis praesidens et praefectus,
qui rem sacram faceret, communiter praeerat,
jam cadit primum Beausobrianum commentum: videlicet,
episcoporum et presbyterorum vocabula primis
tribus prioribus saeculis usurpata fuisse ad eamdem
<nobr><sub></sub></nobr> personam, auctoritatem potestatemque significandam.
Hanc enim cantilenam post Aerium recantarunt
Blondellus, Salmasius, caeterique puritanae
scholae magistri. Qui ad pravum sensum Actorum <small>[Note: <nobr><sub></sub></nobr> Actorum XX, Paulus Mileti cum esset, <em>presbyteros</em>
convocasse ex Epheso dicitur. Quos deinde in
unum coactos alloquens, <em>episcopos</em> nominat.]</small>
et Pauli verba detorquentes, unam atque eamdem
fuisse, nedum apostolorum temporibus, sed subsequentibus
saeculis, presbyterorum et episcoporum
dignitatem et potestatem perperam contendere ausi
sunt, quorum naenias refellere praesentis otii esse
haud potest. Praesertim cum inter caeteros clarissimos
viros qui de hocce discrimine disputarunt doctissimus
Petavius abundantius <small>[Note: <nobr><sub></sub></nobr> Petavius, tom. IV Theolog. Dogmat., de Hierarchia
ecclesiastica et potestate consecrandi.]</small> id praestiterit. Nos
vero, ut ultro fortius perstringamus Beausobre, satius
duximus ad illum Joannem presbyterum provocare,
cujus meminit Irenaeus apud Eusebium, <small>[Note: <nobr><sub></sub></nobr> Eusebius lib. V Hist. Eccl., cap. 3; et lib VII,
cap. 29; lib. VI, cap. 18.]</small> vel ad
Irenaeum ipsum qui solo presbyteri munere Lugdunensi
episcopo Photino superstite fungebatur; vel ad
<nobr><sub></sub></nobr> Acchillam, presbyterum Alexandrinum, eo tempora
quo Theonas et Petrus eam Ecclesiam regebant. Et
Origenes qui presbyter a Palaestinae episcopis praeter
Demetrii voluntatem apud Caesaream fuit ordinatus.
Nobis autem presbyteros, secundo labente et tertio
ineunte Ecclesiae saeculo, imparem habuisse in divinis
rebus agendis cum suis episcopis auctoritatem et
jurisdictionem, inter alios auctor est Tertullianus <small>[Note: <nobr><sub></sub></nobr> Tertullianus, lib. de Bapt, cap. 17, pag. mihi
156 Venetae edit. Consule Cyprianum, qui saecula
tertio currente inter episcoporum et presbyterorum
potestatem statuit discrimen, vindicato jure chrisma
conferendi solis episcopis, epist. 73, ad Jubaianum.]</small>,
qui horum ministeria episcoporum juribus opponens
et comparans, ait: <em>Summus sacerdos, qui est episcopus,
jus habet dandi baptisma; dehinc presbyteri et
diaconi, non tamen sine episcopi auctoritate, propter
Ecclesiae honorem, quo salvo, salva pax est.</em> Tres ergo
ecclesiasticos ordines Tertullianus distinxit, sua unicuique
jura tribuendo. Non enim dixisset <em>presbyteros</em>
et <em>diaconos</em> sine episcoporum auctoritate tingere non
posse, si utrique, episcopo nimirum et presbytero fuisset
communis honor atque potestas. Cui sane concinunt
Carthaginenses et vetustissimae catholicae Ecclesiae leges,
in Constitutionibus quae sub apostolorum nomine
<nobr><sub></sub></nobr> circumferuntur scripto consignatae; <small>[Note: <nobr><sub></sub></nobr> Canon apost. 38, 31, 14. Has leges descriptas
quoque invenies in Nicaen. conc. can. 16, Antioch.
cap. 3, lib. III de Vita Constant., cap. 61, et apud
Athanasium epist. ad Orthodoxos, conc. Carthag. IV
can. 56.]</small> et illa potissimum,
qua cautum est ne <em>presbyteri</em> et <em>diaconi</em> sine <em>sententia
episcopi aliquid perficere possent,</em> quemadmodum ne
inscio proprio episcopo parochias sibi assignatas deserere
auderent. Si igitur, veteri Ecclesiae disciplina et
ordine <strong>63</strong> spectatis, alia erant episcoporum suprema
jura, alia vero presbyterorum simplicium, qui in suis
obeundis muneribus ab episcopis omnino pendebant,
minime intelligere possum quo animo, quove fundamento
ductus Beausobre contendere potuerit Diodorum,
seu Tryphonem, qui tertio vergente Ecclesiae
saeculo, ruralem seu suburbanam regebat paroeciam,
Archelao proprio episcopo praesente, ab ea congressione
minime destitisse, aut desistere potuisse, ad
quam Manes audacius eum provocaverat? An ei licuisset
coram proprio episcopo, cujus legatione in
rectoris aut praesidis munere fungebatur, cum haeretico
et versuto homine disputare? Qui id facere sine
injuria potuisset? Quandoquidem et episcopo praesente,
<nobr><sub></sub></nobr> nec <em>tingere,</em> id est <em>baptizare,</em> vel aliquod aliud
sacrun munus obire debuisset; nam idem Tertullianus
<small>[Note: <nobr><sub></sub></nobr> Tertullianus, libro de Baptismo, cap. 17.]</small> mox laudatus, presbyteros, diaconos caeterosque
ex clericali militia homines admonet, ne <em>sibi
assumant dicatum episcopi officium episcopatus,</em> ad
aemulationem maxime praecavendam, quae <em>schismatum
mater est.</em> Munus autem docendi, de fidei dogmatibus
disputandi et definiendi, vel in conciliorum coetibus,
vel in aliis conventibus, ad episcopos vi ordinationis
eorumdem pertinere, exploratissimum est. Quare
cum quidam presbyteri rurales suburbani, quarto et
quinto Ecclesiae saeculo, suae ordinationis jura prolatare
conarentur, temerariis ausibus sibi episcopalia
munera illicite usurpaverint, sacro ministerio, tam
ab apostolica sede, quam a totius orbis episcopis,
privati et prohibiti fuerunt, ut in sua epistola Damasus
papa declaravit. <small>[Note: <nobr><sub></sub></nobr> Damasus papa, epistola 5, tom. II Concil. pag.
1025. Qui ad suorum praedecessorum apostolicae sedis
episcoporum statuta provocans, potissimum alludere
voluisse arbitramur ad epistolas papae Julii,
aliasque temporum injuria deperditas. Quod vero ad
canones a totius orbis episcopis editos attinet, quos
ibi pontifex laudat, Nicaenos dubio procul fuisse existimamus.
Quorum Arabicam paraphrasim multa de
chorepiscopis continere ex cap. 54, 55, 56 et seqq.
<nobr><sub></sub></nobr> satis superque innotescit. Suffragatur pariter Neocaesariensis
can. 14, in quo mentio expressa facta est
de chorepiscoporum ministerio, quos ad instar septuaginta
duorum discipulorum electos, ob ministerium
quod habebant in pauperes, honorare oportebat.]</small> Qui praeterea horum institutionem
<nobr><sub></sub></nobr> nimis improbam et impiam fuisse affirmavit.
Quoniam ipsi de summo sacerdotio in episcopalibus
sedibus contendentes, cum omni auctoritate carerent,
non nisi ad abolendos sacros canones, ad totius
ecclesiasticae hierarchiae perturbationem, <em>superba</em>
et <em>superflua</em> corumdem <em>elatio</em> ordinabatur. Quam
S. Leo Magnus <small>[Note: <nobr><sub></sub></nobr> S. Leo Magnus, epistola olim 85. Nunc in Quesnelli
edit. desideratur.]</small>, suorum praedecessorum et conciliorum
regulis insistens, <em>vacuum, inane</em> esse definivit
quidquid <em>in praedicto sacerdotii summi</em> (chorepiscopi)
<em>egerunt ministerio.</em> Comminiscitur ergo ex sua
sententia Beausobre, contendens, tribus prioribus
saeculis, eamdem fuisse presbyteris atque episcopis
auctoritatem potestatemque, hosque illis non praefuisse,
et illos, in regendis paroeciis sibi commissis
aliisque circa fideles ministeriis exercendis, ab episcoporum
nutibus et auctoritate pendere haudquaquam
debuisse.</p>
<p>5. Cum hactenus dicta lector secum reputabit,
minime vereor quia infirmiora judicare possit et velit
<nobr><sub></sub></nobr> quae postremo loco Beausobre objecit, probaturus
supposititiam fore Archelai ad Diodorum epistolam,
de qua in praesens agitur. Quandoquidem si tribus
prioribus saeculis non consueverunt episcopi suos
compresbyteros, sive suburbanos, <em>filiorum</em> nomine
appellare, sed, honorabilius cum illis agentes, potius
in epistolis <em>fratres</em> vocabant, jamjam epistolarum Petri
et Pauli divina auctoritas labaret excideretque,
cum has notas et characteres in iis offendamus. Et
sane Petrus apostolus <small>[Note: <nobr><sub></sub></nobr> Epistola I Petri apostoli, cap. V, 13.]</small> <em>Marcum</em> episcopum <em>filium</em>
appellat, scribens in priori sua Epistola: <em>Salutat vos
Ecclesia qui in Babylone collecta est, et Marcus filius
meus.</em> Quam loquendi formulam passim S. Paulus
pariter adhibuit, <strong>64</strong> vel cum in priori ad Timotheum
scripsit <small>[Note: <nobr><sub></sub></nobr> Paulus in priori ad Timotheum, cap. I, 2; et
<nobr><sub></sub></nobr> ibid., 18; rursus II Epist. cap. I, 2; et tandem cap.
II, 1.]</small>: <em>Timotheo dilecto filio in fide;</em> et rursus
cumdem alloquens, subjecit: <em>Hoc praeceptum commendo
tibi, fili Timothee.</em> Vel cum alteram epistolam
ad eumdem hisce verbis orditur: <em>Paulus apostolus,</em>
etc., <em>Timotheo charissimo filio;</em> vel denique, ut alia
quamplurima id generis exempla praetermittam, cum
<nobr><sub></sub></nobr> Tito praecepit ut per <em>Cretae civitates</em> constitueret presbyteros,
sicut et ipse disposuerat. In hac quippe
Epistola, Titum a Paulo filium esse appellatum, illa
verba produnt <small>[Note: <nobr><sub></sub></nobr> Ejusdem ad Titum cap. I, 4.]</small>: <em>Tito dilecto filio secundum communem
fidem.</em> Quid igitur? Alterutrum ex commentitia
Beausobriana opinione sequeretur: aut videlicet
laudatas apostolorum Petri et Pauli epistolas suppositionis
notas et characteres praeseferre, quod prorsus
hactenus inauditum est; aut saltem divinos illos
scriptores in suis familiaribus conseribendis Epistolis,
aliqua usos fuisse licentia, admodum aliena ab
iis urbanis is officiis quae rigidius coepiscopos inter et
compresbyteros forent servanda. Hocce postremum
affirmari sine maximae audaciae nota haud potest.
Nam apostoli illi, divino dictante Spiritu scribentes,
eas formulas adhibuerunt quae magis congruebant
personis et argumentis de quibus sibi sermocinari
proposuerant. Et propterea factum est ut quos uno
loco <em>filios</em> vocitarunt, alio loco <em>fratres</em> dixerunt, ut
<nobr><sub></sub></nobr> Paulus, captivitate detentus, ad Philemonem scribens,
<small>[Note: <nobr><sub></sub></nobr> Epist. ad Philemonem, 1: <em>Paulus vinctus Christi
Jesu, et Timotheus frater.</em>]</small> Timotheum <em>fratrem</em> nominavit, quam appellationem
passim omnibus baptismate in Christo regeneratis
tribuere solet. Sed quando rationem habere
voluit ad personarum institutionem quas ipsemet vel
ad Christum et fidem praedicatione pepererat, vel ad
ordinis sacramentum, quod ipsis contulerat, rationabiliter
a seipso conversos, baptizatos et ordinibus
<nobr><sub></sub></nobr> initiatos <em>filios</em> appellavit, ut de Timotheo, Tito, Onesimo,
atque aliis satis evidenter ex laudatis Epistolis
innotescit. Cum itaque potius lepida et fabulosa sint
illa Beausobriana momenta, non est cur Archelai ad
suum presbyterum Diodorum seu Tryphonem epistolam,
veluti commentitiam rejiciamus.</p>
<p>6. Age vero, relictis parumper Beausobrianis naeniis,
ad nostrae historiae ordinem revertamur. Et,
Epiphanii testimonio insistentes, arbitramur, immo
tamquam certum habemus, Archelaum non statim
ad Diodoridem suae diocesis vicum profectum fuisse,
et de lupo e Caschara fugiente, sine ulla temporis
prolatione, sollicite perquisivisse. Sed res luculentius,
quam Cyrillus describens, ait: <em>ignorante primum
Archelao Manetem apud eum vicum</em> se recepisse,
semel atque iterum cum presbytero, qui paroeciae
praeerat, congressum, disputationem de religionis
dogmatibus instituisse. Verum quamvis ille presbyter,
quem Tryphon Epiphanius appellat, oratione
<nobr><sub></sub></nobr> dicendique facultate et copia esset destitutus, adhuc
tamen Manem superavit. In eo quippe illa divina promissio
apostolis facta adimpleta est: <em>Nolite cogitare
quomodo aut quid loquamini. Non enim vos estis qui
loquimini, sed Spiritus Patris vestri qui loquitur in
vobis</em> <small>[Note: <nobr><sub></sub></nobr> Matth. X, 19, 20.]</small>. Quod quidem admodum aegre Manes
ferens,
quasi ad turpitudinis notam delendam, iterum
Tryphonem, seu Diodorum, novis disputationibus
aggredi voluit, contendendo videlicet duo sacrarum
Scripturarum Testamenta inter se minime cohaerere
horumque maximam repugnantiam potissimum ex
evangelicis testibus comprobare. Hocce vero versuti
sacrilegique hominis purum putumque figmentum in
illum potissimum scopum collimabat, ut, pessumdata
veteris Testamenti auctoritate, conjiceret istud
a malo quodam aeternoque principio originem traxisse.
Sed tanti nebulonis audaciam ipse presbyter
Diodorus frangere cupiens, rem omnem per litteras,
ut diximus, Archelao episcopo suo statuit significare,
quid autem istae litterae <strong>65</strong> continerent, cum ex Epiphanio,
<nobr><sub></sub></nobr> tum ex Archelao edocemur. Epiphanius quippe
<small>[Note: <nobr><sub></sub></nobr> Epiphanius, lib. III contra haereses]</small> Diodorum hisce dumtaxat verbis, quae exscribit,
usum fuisse asseverat, videlicet: <em>Homo quidam huc
accessit, qui infestissimi lupi more ovile perdere aggreditur.
Verum obsecro te scribere ad me quemadmodum
adversus illum me gerere oportet, ac quibus rationibus
perniciosae ejus doctrinae resistere. Quod si venire ipse
dignaveris, Christi ovile gregemque ab omni sollicitudine
liberabis</em> <small>[Note: <nobr><sub></sub></nobr> Haec est illa epistola quam suppositionis notas
habere perperam fabulatur Beausobre, de cujus inscriptione
jam mox actum est.]</small>. Sed Archelaus Diodori votis et litteris
occurrens, non haec generatim dumtaxat sibi a suo
presbytero fuisse indicata responsiva sua epistola
patefacit. Nam inter caetera eo maxime insistit, ut
miram utriusque Testamenti harmoniam et consonantiam
demonstret; variis ea de causa similitudinibus
adductis, quas ex naturalium rerum usu, conditione
atque substantia studiose mutuatus est. Cujusmodi
autem sunt exempla illa, vel ex una tantum desumpta
veste, <em>quae sub tegmine et stamine videtur esse contexta.
Hoc solum</em> (subjicit), <em>quod velut purpuram videmus
</em><nobr><sub></sub></nobr> <em>in veste, novum Testamentum, in texturam
veteris gloriam Jesu Domini.</em> Vel illud aliud quod ex
speculo desumitur. Istud autem nequaquam abjicere
consuevimus, cum nobis ipsa rerum vera imago demonstratur.
Vel aliud affert ex pueris ad doctores
per paedagogum ductis, qui cum ad maturiorem perducuntur
aetatem, ipsum paedagogum deshonestare
non debent, quamvis amplius ejus praesidio non indigeant.
<nobr><sub></sub></nobr> Atque tandem, utrumque Testamentum et
retinendum et venerandum esse parvuli exemplo
probat, qui jam lacte nutritus, et ad validiores cibos
proficiens, non sine gravi injuria potest abjicere atque
exhorrescere nutricis mamillas; quin potius veneratur
et colit, et beneficii sui se debitorem esse
fatetur.</p>
<p>7. Haec ergo, et id genus alia, in sua valde prolixa
epistola, quam Epiphanius librum appellat. Archelaus
Diodoro suo presbytero suggessit, ad mirabilem
semper, ut diximus, sinceramque utriusque testamenti
harmoniam atque summam concordiam patefaciendam.
Verum totum Archelai scopum in hac summa
Testamentorum concordia asserenda situm esse, minime
arbitramur, sed altius aliquod ex adductis rationibus
S. episcopum ostendere voluisse: videlicet,
hominis naturam, jam inter tot tantaque vitia periclitatam,
et obscurioribus ignorantiae tenebris circumvolutam,
non illico ad claram veritatis cognitionem
fuisse revocandam, et a mortis aeternae laqueis,
<nobr><sub></sub></nobr> quibus constringebatur, solvi debuisse. Sed opus
erat ut ipsi homines, qui, ferarum more aberrantes,
numquam de Divinis cogitabant rebus, diversis coelestibus
aeternaeque sapientiae gradibus edocerentur.
Primo videlicet per rerum naturalium figuras et umbras,
quas lactis instar ex Mosaica lege exsugerent;
gratia demum et perspicua rerum divinarum contemplatione,
quam ad solidioris cibi formam, ipsum
aeterni Patris Filium, novo Testamento proponebat.
His itaque gravissimis rationibus, si Diodorus Archelan
suggerente uti voluisset, Manetem facile confundere
et conterere potuisset; et ipsa catholicae fidei
dogmata, et divini veteris Testamenti auctoritas, quae
potissimum in discrimen adducebatur, dubio procul
comprobarentur. Archelai itaque scriptis Diodorus
presbyter insistens, etsi episcopi sui adventum praestolaretur,
iterum disputationem inire Manetis audacia
compellitur. Nam Manes in medium pagi summo
diluculo prodiens, suam cum Diodoro iterum disputationem
<nobr><sub></sub></nobr> orsus est. Primus Diodoro Manes sua dogmata
objiciebat. Sed is omnibus occurrebat quaestionibus,
atque, pro ea quam a Deo acceperat sapientia,
lenius suum exagitabat impostorem. At cum demum
apud se non nihil inciperet haesitare <em>repente Archelaus</em>
(ait Epiphanius), <em>nec opinato, conspectus est, qui tamquam
acerrimus</em> <strong>66</strong> <em>paterfamilias, suorumque studiosissimus,
audacter in praedonem fremens incurrit.</em> Quid
vero Manes tum? Tamquam callidus versipellis, simulata
blanditia, se ad Archelaum convertit, hunc obsecraturus
sibi dari ut cum presbytero dumtaxat
disputaret, asseverans praeterea maxime episcopum
dedecere cum homine sibi inferiori de illis religionis
rebus contendere. Populus autem, qui aderat, Manetis
nequitia comperta, ita in eum invehitur, ut etiam
lapidibus obruere quaesierit. Quod quidem periculum
minime evasisset, nisi tertio jam fuga arrepta, iterum
ad Arabionis Castellum, quo primum se receperat,
convolasset.</p>
<p><nobr><sub></sub></nobr> 8. Aliter tamen quam descripsimus hanc novam
Archelai cum Manete disputationem in suam retulit
Historiam Beausobre. Qui, ut jam sibi propositum
finem attingeret, undequaque argumenta exquirit et
colligit, non tantum ut illa Acta tamquam supposititia
rejiciat, sed in ea etiam tamquam multarum haereseon
fontes declamat et debacchatur. Cujus achatolici hominis
versutum atque malignum ingenium, cum in
varias nimirum accusationes et simulationes, Archelao
episcopo et universo catholicorum coetui prorsus
injuriosas, erumpere ausum fuisse deprehenderimus,
ne falsae critices assentatoribus alta sapere videatur,
idcirco noster in veritatem amor ea silentio praeterire
haud patitur; igitur Archelai sententias et novae illius
disputationis argumenta in varias tricas a Beausobre
<nobr><sub></sub></nobr> injecta, ut ultro citroque contenderet, tertio jam
currente saeculo, veram catholicae et Apostolicae Ecclesiae
circa praecipua nostrae fidei dogmata traditionem
corruptam, labefactatam et pessumdatam fuisse,
ab omni calumnia et dolosa accusatione vindicare
nostrum erit institutum. Ut videlicet summae audaciae
hominem perpetuo nugas et commenta agentem pro
viribus corripiamus.</p>
<br> <h4><center>CAPUT IX.
<em>Archelai apud Diodoridem cum Manete disputatio a
notis criticis et Beausobrianis calumniis vindicatur.
Mala acatholici scriptoris fides in recensendis Archelai
testimoniis explicatur. Demum merito tamquam
catholicum et sanctum Archelaum in Ecclesia haberi,
cum ex scriptis quae circumferuntur, tum ex ejus in
veram Christi religionem studio demonstratur.</em> </center></h4>
<p>1. Sufficienter mei muneris partes obiisse arbitrabar,
cum praecedenti capite summatim recensuerim
quae ad Manetis cum Archelao disputationes pertinere
<nobr><sub></sub></nobr> videbantur. Nec enim consilium erat apologeticas theologicas
contexere dissertationes, sed Manichaeorum
historiam, quasi in breviarium ex certis authenticisque
monumentis et auctoribus colligere; quemadmodum
jam praestantissimi viri alias et alias historias Pelagianorum,
Donatistarum, Arianorum, Eutychianorum,
et aliorum haereticorum, qui catholicam religionem
corrumpere et evertere nisi sunt, conscripserunt.
Sed quoniam cum in percurrendo Beausobriano
opere <small>[Note: <nobr><sub></sub></nobr> Beausobre, lib. I Hist. Manich. cap. 10.]</small> passim talia tantaque mendacia et calumnias
offendissem, crassis circumfusas tenebris, naeniis atque
sophismatibus lucem aliquam afferre recogitavi,
qua quasi sole ex Oriente diluerentur et fugarentur.
Alioqui in hujus haeretici hominis mala fide dumtaxat
indigitanda si perstitissem, facile praesentis temporis
eruditi, qui non nisi in rerum cortices sese amant,
<strong>67</strong> existimarent Beausobriana argumenta esse majori
quam ut a nobis refelli possent, si breviter perstringeremus,
aut ea prorsus dissimularemus. Cujus rei
<nobr><sub></sub></nobr> ut initium faciamus, licebit primo aliquas hujus Batavi
scriptoris animadversiones silentio praeterire <small>[Note: <nobr><sub></sub></nobr> Beausobre, lib. I, cap. 10, pag. 113 et seqq.]</small>;
eas, videlicet, quibus pingere conatus est Archelaum
episcopum, tamquam hominem superbe de
antecedenti reportata victoria gloriantem, qui coram
humiliato atque devicto inimico, iterum apud Diodoridem
vicum se sistere voluit, Diodorum, seu Tryphonem,
presbyterum obstringens incoeptum abrumpere
certamen; ut ipse cum Manete novam de fidei
rebus concertationem iniret. Dumtaxat haud dissimulabo
episcopi in Christianae religionis res studium,
superbiam, tumorem atque furorem appellasse, plurimumque
ipsi Manetis agendi rationem et loquendi
formulas displicuisse. Cum videlicet haereticus Archelaum
obtestatus est ub sibi daret incoeptam cum
presbytero disputationem ad exitum perducere, veritus
propterea cum episcopo, auctoritate dignitateque
sibi superiore de religionis dogmatibus contendere.
Grave absurdum (ait) fuit isthaec verba in haeretici
hominis ore confingere. Qui non tantum jam pridem
<nobr><sub></sub></nobr> publice super nova dogmata cum Archelao disseruit;
sed etiam, nefarie tumidus, se vocitari audebat
<em>Christi discipulum, apostolum Jesus, et Paracletum a
Dei Filio promissum.</em> Quam gravissimam difficultatem,
cum Gothofredus Arnoldi cognovisset <small>[Note: <nobr><sub></sub></nobr> Cothofredus Arnald., in Ecclesiae et haereticorum
<nobr><sub></sub></nobr> Historia, Gallice scripta, tom. I, lib. III, cap 7,
 24 et seqq.]</small>, Archelai
Acta authentica esse sibi persuadens, cogitavit
officiosa illa verba subdole et ironice (ut aiunt)
a Manete fuisse prolata, ut videlicet praecaveret
illam confusionem quam primo apud Cascharam subire
fuerat coactus, potissimum cum in spem adduceretur
facilius presbyterum quam episcopum posse
superare. Quale igitur absurdum ex tam natural
explicatione sequatur, plane non video, cum haereticorum
hominum studium in eo potissimum versetur,
<nobr><sub></sub></nobr> ut gratia, auctoritate et opinione apud indoctos et
ignaram plebem valere possint. Quae omnia se assecuturum
Manes sperabat, si paroeciae presbyterum,
disputationibus superare potuisset. An non in ea
disputatione quam instituerat, si adversarium vicisset,
quotquot fideles qui ibi ex Diodoride et vicinioribus
locis advenerant in suam sententiam traxisset, nisi de
repente divino suffulti praesidio et veritatis lumine
illustrati fuissent? Non igitur absurdum Beausobre
videatur, quod Manes ad novum pudoris et ignominiae
periculum praecavendum, quod certo sibi imminere
praecedenti experimento apud Cascharam dato
praenoverat, iterum cum Archelao de fidei dogmatibus
contendere detrectasset. Ea enim esse solet contendentium
prudens agendi ratio, ut qui semel ab
adversariis fuerunt superati, iterum cum iisdem jam
viribus scientia atque fortuna validioribus certamini
minime se committant, et ab iis se eripiant concertationibus
quas sibi exitiosas futuras esse noverunt.
Cum igitur Manes, apud Diodoridem vicum, meliora
<nobr><sub></sub></nobr> scientiae subsidia sibi non adesse certo cognosceret,
novum concertationis genus cum Archelao eum declinare
oportebat, maxime cum hunc sacris in
utriusque Testamenti litteris apprime versatum esse
compertum habuisset. Absit ergo ut suspicemur
supposititia esse illa Archelai Acta, ex eo quod Manes,
in contentione publice superatus et devictus, aliud
certamen deterrimum et periculosissimum renovare
recusaverit.</p>
<p>2. Neque pariter dissimulare possum gravem censuram
qua idem Beausobre cum in Archelaum, tum
in Ecclesiae traditionem antiquorumque PP. doctrinam
invehitur, cum ad examen revocata postrema hac
Manetis et Archelai disputatione, sancto et sapienti
episcopo multarum haereseum notas inurit, quas
nimis studiose et ejus dictis atque sententiis expiscari
et in medium adducere temerario et injusto ausu
conatus est. <strong>68</strong> Quare ne incassum laborare videremur,
consilium fuit pro viribus ejusmodi infamiae
<nobr><sub></sub></nobr> notam delere, et ecclesiasticam traditionem vindicare,
singula eripiendo quae Beausobre perperam objecit.
Is itaque tria potissimum Manichaicae disputationis
argumenta proponit, quibus totidem Archelai responsiones
subjecit. Primum attinet ad incarnationis
mysterium, quod Manes evertere volens, contendebat
Christum Dei Filium, non verum fuisse hominem
ex muliere natum; sed talem dumtaxat divina dispensatione
apparuisse, quin realem et substantialem
hominis naturam sibi conjunctam haberet. Abutebatur
idcirco Pauli apostoli verbis ad Philippenses <small>[Note: <nobr><sub></sub></nobr> Epistola ad Philippenses, cap. XI, 7, 8: <em>Sed semetipsum
exinanivit formam servi accipiens, in similitudinem
hominum factus, et habitu inventus ut homo.</em>]</small>,
quibus affirmatum est in similitudinem hominum
factum fuisse Christum. Sed ut suo nefario dogmati
robur adjiceret, adhuc ad Lucae verba provocabat,
quibus dicitur <small>[Note: <nobr><sub></sub></nobr> Lucae III, 22: <em>Et descendit Spiritus sanctus corporali
specie sicut columba in ipsum.</em>]</small> Spiritum sanctum corporali specie
sicut columba supra Christum in Jordane baptizatum
descendisse. Quemadmodum igitur (sic Manes ex Beausobre
ratiocinabatur) Spiritus sanctus haudquaquam
verae et corporeae columbae muniebatur, sed columbae
speciem dumtaxat gerebat, et apparentem similitudinem
<nobr><sub></sub></nobr> voluit habere; sic Dei Filius non nisi apparenter
hominis figuram gestabat, quin veram realemque hominis
naturam assumpsisset. Crassum hocce primum
Manetis argumentum (ait Beausobre) solidissimis rationibus
refutavit Archelaus episcopus, sed eodem
tempore tales protulit propositiones quae non minores
<nobr><sub></sub></nobr> haeresum notas praeseferunt. De qua re lectores
admonendos esse censuit, ut nimirum (ait) ex ejusmodi
observationibus intelligant fidem haud esse
regulandam juxta antiquitatem; neque auctoritati
traditionis et Patrum trium priorum saeculorum aureae
aetatis subjiciendam esse, quam ad exitium perductam
affirmant (acatholicos intellige) cum Magnus
Constantinus imperii habenas teneret. Sed citius
adhuc veram fidem desiisse affirmandum est, si episcoporum
virtutes, characterem, illius aetatis privilegium
esse arbitremur. Hactenus Beausobre. Sed
hunc rogo cur, relictis consuetis et sibi familiaribus
nugis atque fabulis, tantopere irascatur, ut impetu
in antiquam Ecclesiam facto, sanctissimos ejus episcopos
rabidorum canum more latrare et mordere
voluerit? Traditionem haud esse admittendam, et
antiquis Ecclesiae Patribus fidem non esse adhibendam
contendit. Sed ne extra scenam agere videamur,
dicat, amabo, Beausobre catholicum dogma de
incarnatione, in quo primum cum Manetis, tum Archelai
<nobr><sub></sub></nobr> praesens disputatio versabatur, quo praesidio
probatum fuerit, si Archelaus etiam privatum spiritum,
non praedecessorum episcoporum auctoritatem
secutus, Pauli, et Lucae mox laudata testimonia, quae
ad pravas significationes Manes detorquebat, interpretari
voluisset? Si Archelaus, relicta suorum praedecessorum
doctrina et traditione, praefata objecta
Scripturarum loca explicare voluisset; si praeterea
ad summam aliarum Ecclesiarum consensionem non
attendisset, jam nefarias novitates novis commentis
auxisset; et ambo de uno eodemque mysterio disserentes,
de illo in alias et alias haereses lapsi fuissent.
Sed Archelaum de vera Christi carne, de ejus
baptismate, morte, sepultura, resurrectione, recte,
solide et sapienter disputasse atque sensisse idem
Beausobre asseverat. Igitur novis peregrinis doctrinis
non indulsit; sed eas prosecutus est quas sacri
Ecclesiarum praesules sibi praedecessores docuerunt.
Quid est ergo traditio? Quid illa divina Ecclesiae regula,
<nobr><sub></sub></nobr> ex qua verae fidei dogmata hauriuntur? Quid
SS. Patrum consensus et doctrina? nisi id omne quod
Beausobre in praesens vellicat damnat, et fabulosis
commentis subvertere quaerit ut magis suis studiis et
partibus quam veritati indulgeat.</p>
<p><strong>69</strong> 3. At Archelaum novitatibus adhaesisse, dum
catholica illa dogmata de vera Christi carne, de vera
passione et morte propugnabat, maligne contendere
audet Beausobre. Nam episcopus (ait ipse) affirmavit
Jesum vere crucis patibulo affixum fuisse, et
postquam ipse ab inferis resurrexit, fuisse in eum
locum sublatum, ubi regnat Christus Filius Dei. Archelaum
itaque optime explicasse Domini ad inferos
descensum asseverat, juxta quem loquendi modum,
<em>inferni</em> locus idem est ac <em>sepulcrum,</em> ex quo Jesus redivivus
coelos ascendit. Rationabilem atque justam
esse hujusmodi interpretationem subdit, sed eidem
varias terribilesque haereses comitari contendit. Neque
alia de causa rationabilem et justam laudatam
mox interpretationem appellat, quia Theodoro Bezae,
<nobr><sub></sub></nobr> Calvino et sibi suffragari arbitratur, ad inferos Christi
animam descendisse negantibus. De qua celebri
atque trita quaestione passim locuti sunt utriusque
Ecclesiae Patres, eos castigantes qui Hebraicas lectiones
secuti, <em>inferos</em> pro <em>sepulcro</em> strictius sumendos
esse arbitrabantur <small>[Note: <nobr><sub></sub></nobr> Dogma catholicum de Christi animae ad inferos
descensu, in Scripturis veteris et novi Testamenti
aperte est revelatum. Ps. XV, 8, legitur: <em>Quoniam
non derelinques animam meam in inferno, nec dabis
sanctum tuum videre corruptionem.</em> Ad quod prophetae
Davidis vaticinium, eadem verba enatrans Petrus
<nobr><sub></sub></nobr> Act. II, 31, alludit: <em>Providens</em> (inquit) <em>locutus est de
resurrectione Christi, quia neque derelictus est in inferno,
nec caro ejus vidit corruptionem.</em> Quae testimonia,
cum duo distincta exprimant, quorum alterum
erat illius animae privilegium, quae inferorum ergastulis
haud potuit detineri; alterum, mortuae ipsius
Christi carnis dotem explicabat, quae corruptioni obnoxia
non fuit, idcirco fideles utrumque privatim
quotidie, dum solemnem fidei tesseram profitentur,
exprimunt, dicentes: <em>Crucifixus, mortuus, et sepultus,
descendit ad inferos; tertia die resurrexit a mortuis.</em>
<nobr><sub></sub></nobr> De hoc ad inferos descensu perspicue etiam locutus
est S. Petrus apostolus in priori sua Epistola,
cap. III, 19; et cap. IV, 6. Nec quidquam conficit,
quod in plerisque veteribus Graecae et Latinae Ecclesiae
Symbolis ille <em>ad inferos descensus</em> praetermissus
sit, ut in Nicaeno, et Constantinopolitano, de quibus
nulla controversia habebatur. Nam in aliis perantiquis
positum fuisse intelligimus, ut in eo quo quarto
saeculo Aquileiensis Ecclesia usa est, quodque refert
noster Rufinus, qui tam dire a quibusdam etiam recentioribus
scriptoribus maledicis verbis proscisus
est, ut istius vindicatoribus negotium facesserent.
Verumtamen, quamvis dogma istud in complurium
Ecclesiarum Symbolis declaratum non fuerit, in illis
tamen vulgo et communi fide recipiebatur, ut inter
caeteros docent sanctus Justinus martyr in dialogo
<nobr><sub></sub></nobr> cum Tryphone, p. 232; Irenaeus, lib. IV, cap. 39;
Clemens Alexandrinus, in VI Stromatum; Origenes,
lib. II contra Celsum, et hom. 15 in Genesim, et in
Exodum; Eusebius, lib. IV de Demonstratione Evangelica;
Tertullianus, lib. de Anima; Lactantius, lib.
IV, cap. 9; Julius Firmicus, lib. de Errore profanarum
religionum; Hilarius, lib. X de Trinitate; et alii
omnes qui in Graeca et Latina Ecclesia floruerunt,
quorum catalogos descripsit doctissimus Dionysius
Petavius, lib. XIII de Incarnatione, cap. 16 et seqq.
His ergo omnibus suffragatus est Archelaus.]</small>. Quam disputationem
<nobr><sub></sub></nobr> longius protrahere in praesens consentaneum non
ducimus. Cum jam eruditi, accuratique homines varias
lucubrationes edidissent, quae Theodori Bezae,
Calvini et Erasmi falsas opiniones rejecerunt, ut probarent
verba illa, <em>descendit ad inferna,</em> minime in
Symbolo fidei esse abradenda. Sed jam antequam
docti isti homines id praestitissent, Leo Magnus <small>[Note: <nobr><sub></sub></nobr> S. Leo Magnus Epist. XV, cap. XVII.]</small>
Manichaeorum et Priscillianistarum errores damnans,
veritatem de qua agimus ex multis Scripturarum locis
propugnavit, et admiratione afficiebatur quod
Turribius Asturicensis Ecclesiae episcopus apostolicam
sedem super hunc Christianae religionis articulum
consuluisset: <em>Miror cujusquam catholici intelligentiam
laborare tamquam incertum sit an, descendente
ad inferna Christo, caro ejus requieverit in sepulcro;
quae sicut vere et mortua est, et sepulta, ita vere die
tertia suscitata.</em> Provocat post haec ad Scripturarum <strong>70</strong>
testimonia, quae ipsi in notis subjecimus, et statim
subdit: <em>Quibus utique verbis manifestum est quod caro
</em><nobr><sub></sub></nobr> <em>Domini, et vere sepulta requievit, et corruptionem non
subiit, quia celeriter vivificata reditu animae resurrexit.
Quod non credere satis impium est, et ad Manichaei
Priscillianique doctrinam pertinere non dubium est.
Qui sacrilego sensu ita se Christum simulant confiteri,
ut et incarnationis, et mortis, et resurrectionis auferant
veritatem.</em></p>
<p>4. At Beausobre in hoc dogmate, de quo agimus,
Manichaeo et Priscilliano adhaerens, quae tandem
contra Archelai episcopi fidem objecit necesse est
cripiamus. Primo itaque hunc laesae fidei suspectum
facit, quod divinam Jesus naturam, Christi nomine
appellet, quod vocabulum personam dumtaxat designare
potest quae per gratiam, dona, perfectiones et
dignitatem assecuta est. Ejusmodi loquendi formula,
subdit, haereticis jam fuit familiaris. Quamvis P. Petavius
contendat eam apud catholicos in usu fuisse,
quos inter locum habent Justinus martyr, Dionysius
Alexandrinus, Novatianus, sive auctor libri de Trinitate,
et Ambrosius, qui omnes, si Ambrosium excipiamus,
<nobr><sub></sub></nobr> magis atque magis tamquam suspecti de
Ariano dogmate habentur <small>[Note: <nobr><sub></sub></nobr> Archelaus, in Actis, pag. 93.]</small>.</p>
<p>Ob hanc loquendi formulam quasi censuit Archelao
indulgendum. Sed quia ad Nestorianorum dogma
tum praecedentes, tum subsequentes sui sermonis
rationes pertrabit et dirigit, dicens quod Jesus post
resurrectionem fuit in eum locum translatus, in quo
Christus Dei Filius regnat, idcirco hunc inexcusatum
habet. Nam laudata verba perspicue innuunt <em>Jesum
et Dei Filium</em> duas esse separatas personas, quarum
una ad alteram ascendit, ut magis clare etiam sequentia
verba ostendunt. Est enim <em>qui de Maria natus est
filius, qui totum hoc quo</em> (forte legendum <em>quod) voluit
perferre certamen Jesus. Hic est Christus Dei, qui
descendit super eum qui de Maria est.</em> Ut autem praecedentibus
verbis vim inferat, suamque Beausobre
malam fidem in scribendo augeat et corroboret, sic
plane ratiocinatur. <small>[Note: <nobr><sub></sub></nobr> Beausobre, lib. I, cap. 10, pag. 115.]</small> Ille quidem qui in Jesum baptizatum
descendit haud esse potuit ipsius Jesus persona.
Et quia ille qui in Jesum descendit est Christus
Filius Dei; igitur Jesus Filius Dei esse minime potuit,
<nobr><sub></sub></nobr> nisi postquam in eum descendit; hoc est, postquam
Jesus baptismate fuit donatus. Has autem fuisse
Cerinthii atque Carpocratis haereses, qui ab exordiis
Ecclesiam vexarunt, ex Dionysio Petavio, ad quem
provocat, probatum esse contendit. Immo non absimilia
de Jesu praedicasse Ebionitas. Elcensitas, Orphitas,
et Serpentinos, qui, Theodoreto auctore <small>[Note: <nobr><sub></sub></nobr> Theodoretus, de Haeretic. Fabul. lib. I, 14.]</small>,
alium fuisse Jesum, alium vero Christum, qui supra
eum descendit, temere confingebant, asseverat. Et
hocce primum, quod contra Archelai fidem objecit,
nefariis contumeliis claudit. Nam quasi insano dirumpens
furore, et sanctum episcopum, calumniis atque
maledictis devovit, et illius sanctitatis fama abnegata,
iisdem censuris et anathematibus proscissum atque
confossum, extra catholicorum societatem amandatum
credidit, quibus infelix illa haereticorum turba,
mox laudata, quae quidem sanctiori quam Archelai
Ecclesiae judicio fuit proscripta.</p>
<p>5. Cum haec et alia similia percurrebam, non excanduit
meus animus in Beausobre. Hujus dumtaxat
<nobr><sub></sub></nobr> studium animadverti, quo praecedentia testimonia et
sententias susquedeque vertere et corrumpere conatur,
ut Actorum auctoritatem radicitus evertat,
et sanctissimi illius episcopi pietatem funditus dejiciat.
At Beausobre ex sua semper sententia fabulari,
fucum facere et lectori nugas vendere quaesiisse
apprime intellexi, duos illos Spiritus sancti
in Jesum descensus confundendo; quorum unus,
ad illius ex Virgine Maria conceptionem et hypostaticam
<em>Filii Dei</em> cum humana natura unionem,
alius vero ad ejusdem Christi baptisma referri <strong>71</strong>
oportere evidentissime sacrae Scripturae testantur.
Archelao igitur de incarnationis mysterio disputanti
haud in mentem cadere poterat Jesum Christum Dei
Filium factum tunc cum Spiritus sanctus post baptisma
in eum descendit. Recessisset enim a proposita quaestione
an Christus Dei Filius veram hominis naturam,
quando ex utero virginali prodiit, copulatam habuerit,
quod negabat Manes; phantasticam dumtaxat ei
<nobr><sub></sub></nobr> asserens humanitatem et ex adverso sapienter atque
catholice Archelao contradicente. Cum igitur inquisitio
in eo solum versaretur, an repugnaret et dedeceret
Dei Filium vere ex muliere nasci, veramque
sibi in utero associari humanam naturam, minime
poterat Archelaus fateri <small>[Note: <nobr><sub></sub></nobr> Matthaei I, 21; Lucae I, 31; Actorum IV, 12.]</small> Jesum tamquam unam
personam genitum, et ex utero virginali enixum, et
in eum post baptisma descendente Spiritu sancto,
altera venisset Christi et Dei Filii persona. Secus
Manetis objecta stetissent; et impie Archelaus Judaeis
atque Photino praeter quaestionem subscribere nisus
esset. Quare merito fuisset a Manete correptus; quia
videlicet, argumentorum vi et pondere perstrictus, ex
Maria, non Deum, sed hominem esse genitum et natum
profiteri cogeretur. In tam ergo horrendum facinus
Archelaum lapsum fuisse, ex iis vocabulis adductis
quae Beausobre objecit, quis concludere poterit
aut comminisci? <em>Jesus</em> quippe veri et singularis hominis
nomen est, quod angelus, incarnationis mysterium
annuntians, Patris mandato et auctoritate, Filio suo
imponendum et inter homines promulgandum dixerat,
<nobr><sub></sub></nobr> ut Evangelistae testantur. <em>Christi</em> vero personae nomen
minime esse potest, sed nuncupatio est <em>potestatis</em>
et <em>regni:</em> quae duo nomina unico Dei Filio in
carne ex Maria virgine nato sine ulla <small>[Note: <nobr><sub></sub></nobr> Ophitae Christum <em>non in substantia carnis
venisse affirmabant, ac Jesum alium a Christo esse</em>
statuebant; et <em>Jesum</em> quidem ex Virgine natum esse,
<em>Christum</em> vero in eum e coelo descendisse. Tertullianus,
<nobr><sub></sub></nobr> de Praescriptionibus, cap. 47; Origenes, lib. VI
contra Celsum: <em>Iidem serpentem, a quo decepta fuit
Eva, venerabantur, et Christum indigitabant.</em>]</small> personarum
discretione et differentia strictissime convenire, Archelaus
ex sacris litteris et communi suorum majorum
consensione, tum ibi, tum in epistola quam ad presbyterum
Diodorum dederat, probavit; illorum haereticorum
deliramenta refellendo, qui <em>Jesum</em> alium a
<em>Christo</em> Filio Dei fuisse confingebant. Falso itaque
ratiocinatur Beausobre, contendens <em>Jesu</em> nomen ex
sese indigitare unam personam separatam a Christo
Dei Filio <small>[Note: <nobr><sub></sub></nobr> Beausobrianum sophisma quo Archelaum criminatur
clare diluunt Tertulliani verba quibus Praxeam
aggreditur: <em>Itaque,</em> ait, <em>sive Jesus tantummodo
positum est, intelligitur et Christus; sive solummodo
Christus, idem est ac Jesus, quia unctus est Jesus. Quorum
nominum alterum est proprium, quod ab angelo
impositum est, alterum accidens, quod ab unctione
convenit.</em> Unde habet ergo Beausobre duo illa nomina
duas significare separatas personas? Tertul., lib.
laudato, cap. 28.]</small>. Nam etiam Lactantius, de his nominibus
agens contra gentiles, sic scribit <small>[Note: <nobr><sub></sub></nobr> Lactantius, lib. IV, cap. 7.]</small>: <em>Sed quamvis
nomen ejus</em> (Filii Dei intellige) <em>quod ei a principio
Pater summus imposuit, nullus alius praeter ipsum
sciat, habet tamen et inter angelos aliud vocabulum, et
inter homines aliud. Jesus quippe inter homines nominatur.
Nam Christus non proprium nomen est, sed
nuncupatio potestatis et regni.</em> Nimis igitur arroganter
<nobr><sub></sub></nobr> Beausobre illa Archelai verba calumniatur. Cum
animadvertit S. episcopum scripsisse: <em>Est enim qui
de Maria natus est Filius, qui totum hoc voluit perferre
certamen Jesus</em> <small>[Note: <nobr><sub></sub></nobr> Consule Ambrosium in psalmum XXXIX, qui
nocce Christi certamen uberrime exemplo eorum qui
<nobr><sub></sub></nobr> luctantur explicavit.]</small>. Ad illud certamen alludit, quod in
truce Jesus, ut regnaret, subiit. Cum videlicet veram
mortem et sepulturam sustinens, tertia die redivivus
apparuit, ad Patrem, a quo descenderat reversurus.
<em>Hic Jesus</em> (subjicit Archelaus) <em>est Christus Dei,</em> <strong>72</strong> <em>qui
descendit super eum qui de Maria est.</em> Nemo ergo, nisi
qui maligne et violenter dicta verba interpretari velit,
affirmabit umquam, Archelaum ex illa nominum,
munerum et naturarum diversitate, personarum quoque
distinctionem indicare voluisse. Etenim sanctus
episcopus totus versatur in ea quaestione, quod <em>Christus,</em>
id est Filius <em>Dei,</em> veram hominis naturam ex
Maria assumpserit, sic contra Manem ratiocinando.
Si enim confessus fueris eum de Maria natum, et
passio sequatur necesse est; et passionem resurrectio,
et ressurrectionem judicium, et salva erunt Scripturae
<nobr><sub></sub></nobr> praecepta. Quare quasi volens fortius adversarium
urgere, eumdem et unicum Dei Filium ex Maria
in lucem secundum veram humanitatem editum
fuisse sequentibus Scripturarum textibus probat.
Videlicet: <em>Cum autem fuit Dei voluntas, misit Filium
suum factum ex muliere.</em> Et iterum: <em>Pascha nostrum
immolatus est Christus.</em> Et quia <em>Deus et Dominum
suscitavit, et nos cum illo suscitabit per virtutem
suam</em> <small>[Note: <nobr><sub></sub></nobr> Apost., ad Galat. IV, 4; I Cor. V, 7; ibidem,
VI, 14.]</small>. Decebat ergo ut Beausobre objecta nobis
verba conferret cum reliquo disputationis <small>[Note: <nobr><sub></sub></nobr> Archelai disput. cap. 49, apud Zacagnium 49.]</small> contextu,
et cum iis quae ad Diodorum, seu Tryphonem
presbyterum scripsit. Ibi enim, instituta comparatione
vetus inter Testamentum et novum, utrumque
a Deo esse ob summam prophetiarum consonantiam,
multis exemplis in medium adductis, probat. Et loquens
potissimum de Moyse, et Jesu, hunc expresse
sine ullo verborum involucro verum Moysis <em>Dominum</em>
<nobr><sub></sub></nobr> appellat; <em>sabbati auctorent, beatitudinisque largitorem</em>
Jesum esse affirmat. <em>Qui virtute propria educens
populum e peccatorum vinculis, et captivitate, hunc
aeternae tradidit saluti.</em> Omnes quidem aliaeque non
absimiles loquendi formulae, quemadmodum Jesum
verum Dei Filium fuisse perspicue indicant, ita
S. episcopi circa incarnationis mysterium sanam et
catholicam fidem absque ulla haereseos nota praeseferunt
et patefaciunt. Quae omnia ne nostra commenta
videantur, abunde sententiis in epistola ad Diodorum
presbyterum scripta <small>[Note: <nobr><sub></sub></nobr> Archelai epistola ad Diodorum presbyterum,
ex Bobiensi codice typis commissa a doctissimo Valesio
ad calcem Ecclesiasticae Historiae Socratis et
Sozomeni, et apud Laurentium Zacagnium, pag. 71.]</small> (ut diximus) loborantur,
quae a studiosis facile cum lustrari possint, supervacaneum
duximus eamdem in hoc opus exscribere
atque conferre.</p>
<p>6. Quod vero de alio Spiritus sancti in Jesum baptizatum
descensu Beausobre comminiscitur, nunc
tempus est paucis expediamus. Ex praecedentibus
ergo male digestis ratiociniis, quibus maxima cum
veritatis jactura et sanctitatis dedecore Archelaum
nefariis haereticis associandum esse confingit, affirmando
<nobr><sub></sub></nobr> quod episcopus nec sanctius nec sapientius
Manichaeo ipso de incarnationis mysterio disputaverit,
ad aliud argumentum gradum facit, quod hisce
terminis idem Beausobre orditur.</p>
<p>Manichaeum adversarium rogat Archelaus, illumque
respondere urget, negata reali ac vera Christi
Domini ex Maria nativitate, ut idem Christus dumtaxat
hominis speciem, non veritatem corporis atque
animae, habere videretur, supra quem Spiritus sanctus
in columbae specie descenderit? Eum pariter
perstringit, ut dicat quisnam tum a Joanne fuerit
baptizatus? Deinde subjicit: <em>Si perfectus erat, si Filius
erat, non poterat Spiritus ingredi, sicut nec regnum
potest ingredi intra regnum.</em> Ejusmodi jam testimonio
descripto, Beausobre contendit Latinam hanc Graeci
et Arabici textus interpretationem redolere barbariem;
et Graecum nomen Latine redditum <em>regnum,</em>
potius significasse <em>thronum, dominationem, vim, principatum,</em>
quae voces frequentius in Scripturis ad coelestes
<nobr><sub></sub></nobr> intelligentias designandas usurpantur <small>[Note: <nobr><sub></sub></nobr> Beausobre, loco superius laudato, pag. 116, in
nota 2.]</small>.
Quare noster veterum theologorum magister in Archelaum
hujusque verba animadvertit, sequentem falsam
subjiciens censuram, quod <em>Christum</em> pro <em>Jesu</em> posuerit,
illum ex Maria natum affirmaverit; quasi quod
<em>Jesus</em> etiam <em>Christus</em> secundum carnem nequeat vocitari.
<strong>73</strong> At istud crimen, quod objicit Beausobre, in
evangelistas potius erat vertendum. Matthaeus enim,
de generatione Filii Dei in carne nati verba faciens,
utrumque nomen adhibuit, scribens: <em>Liber generationis
Jesu Christi filii David,</em> et rursus addit <small>[Note: <nobr><sub></sub></nobr> Matthaei I, 1, 16. Frequentissimam autem esse
in sacris litteris hanc binominis appellationem, innumera
alia loca ostendunt. Joannis, videlicet, I, 17,
legitur: <em>Gratia et veritas per Jesum Christum facta
est;</em> et iterum cap. XVII, 3: <em>Ut cognoscant te solum
Deum verum, et quem misisti Jesum Christum.</em> Similia
offendes in Actis apostolorum, cap. I, II, III, XI, XV,
XXIV, XXXI, et passim in omnibus Pauli apostoli Epistolis,
quae abundantius Beausobrianas naenias refellunt]</small>:
<em>Jesus qui dicitur Christus.</em> Cujus quippe generis testimonia,
cum alia pene innumera in Scripturis frequentissime
offendamus, quae Filium Dei ex Maria
natum binomine exprimunt, nullam prorsus personarum
distinctionem <em>Jesum</em> inter et <em>Christum</em> indicantia,
haud video cur, qua religione, et quo nisu censor
<nobr><sub></sub></nobr> noster existimare potuerit eam duabus illis vocibus
simul copulatis Archelaum astruere, aut saltem innuere
voluisse. At detrahendi maledicendique studio
id Beausobre confinxisse, altera calumnia quam
statim subjicit evidentissime demonstrat. Nam animadvertens
ad reliqua laudatae sententiae verba, illa
violenter in contrarium sensum detorquet; et sibi
confingens alloqui dumtaxat bardos et plumbeos homines,
qui theologicas lucubrationes numquam attigerunt,
nec sanctos Patres atque Scripturas lustrarunt,
iterum in sanctum episcopum invehitur, illiusque
haereseos facit auctorem, qua impie affirmatum
est Jesum Christum non nisi post susceptum a Joanne
baptismum Dei Filium effectum fuisse. Alias dici
oporteret divinam virtutem, aliam ingressam, unumque
Spiritum, alium esse ingressum. Idcirco necessum
fuisse Jesum Christum veram habere hominis naturam,
ut Spiritus sanctus in cum descenderet. Quantum
tamen alienus fuerit ab ejusmodi cogitandi ratione
pius atque catholicus Archelai animus, jam
<nobr><sub></sub></nobr> dicta in praecedentibus perspicue patefaciunt. Semel
enim quod Manes et Archelaus in eo convenirent,
videlicet, in exordiis Jesu Christi apparitionis, verum
fuisse Deum et Dei Filium, et dumtaxat de vera ex
Maria nativitate, de vera hominis natura in utero
Matris assumpta et Verbo divino sociata, controversia
procederet, jam Archelao licere non poterat
extra constitutos hos disputationis limites, nec vagatum
abire, nec veram divinitatem Christo denegare;
sed affirmare atque dumtaxat probare eum
oportebat descensum illum Spiritus sancti in Jesum
baptizatum in gratiam humanae naturae contigisse,
Ut nimirum mundo, angelis atque hominibus, certo
innotesceret, illum esse humani generis opitulatorem
sequestrem, et verum propitiatorem ab aeterno praedefinitum,
et in tempore e sede Patris ad homines
missum, ut praedicaret captivis remissionem, caecis
visum, dimitteret confractos in remissionem, et praedicaret
annum Domini acceptum, et diem retributionis
<nobr><sub></sub></nobr>  <small>[Note: <nobr><sub></sub></nobr> Lucae IV, 19 et seqq.]</small>. Descensu itaque illo manifestata est illa
gratiae abundantia et plenitudo, quam nos omnes per
mediatorem, summum pontificem, a Deo unctum
accepimus. Hocce ergo ministerium, potestatem
auctoritatemque deinde exercendam, ob quae inunctus
dicebatur, voluit Spiritus sanctus indicare;
quemadmodum jam pridem Isaias fuerat vaticinatus
<small>[Note: <nobr><sub></sub></nobr> Isaias, LXI: <em>Spiritus Domini super me: propter
quod unxit me, evangelizare pauperibus misit me, sanare
contrites corde.</em> Cyrillus Alexandrinus, lib. II
contra Nestorium; Hieronym., Comm. in laudata
Isaiae verba. Consule Petavium, Theolog. Dog. tom.
VI. de Incarnatione lib. XI, cap. 9,  10, 11 et
<nobr><sub></sub></nobr> seqq.; Theodoretus, tom. IV, pag. 279, lib. V contra
haereses; Augustinus, serm. 32 de Verbis apost.
cap. 2.]</small>. Quapropter etsi PP., in catholico sensu,
aliter et aliter illum Spiritus sancti descensum in
Jesum baptizatum explicaverint, omnes tamen in eo
conveniunt, illum contigisse ut edoceremur <em>humanae
naturae primitias</em> <strong>74</strong> <em>fuisse instauratas, cum apparere
voluerit verus homo, sanctificationis capax,</em> ut dicit
Cyrillus; simulque innotesceret eo tempore ejus
unctionem fuisse expletam, quia omnia ministeria,
functiones et exercitia ab ipso Isaia vaticinata, et ad
sacerdotium pertinentia, suscepit.</p>
<p>7. Ex quibus omnibus illud consequitur, maxima
injuria, in haereseos suspicionem Archelaum fuisse
<nobr><sub></sub></nobr> adductum, quod utrumque nomen Jesus et Christi
Mariae unico filio tribuerit. Hanc enim loquendi oeconomiam
eum servare oportuit, <em>ut duarum naturarum
conjunctionem indicaret,</em> ut notat Theodoretus. Immo,
auctore Augustino, si quis <em>Jesum Christum plus
quam hominem non novisset, Jesum Christum utique
non novisset. Si enim tantummodo homo est, et nihil
amplius, non est ipse Jesus Christus.</em> Sed ad quamcumque
callidam atque fallacem Archelai verbis
factam interpretationem penitus eripiendam, quid
<nobr><sub></sub></nobr> nobis opus esse potest aliorum catholicorum Patrum
loquendi modo et sententiis? Plenius semetipsum
Archelaum explicasse, evidentissime produnt tum
praefatae disputationis argumenta et verborum series
et significatio, tum Manetis blasphemiae et objecta
quae Scripturarum testimoniis rejicere et evertere
S. episcopus conabatur. Hocce igitur argumento
Manem Archelaus aggressus est. <em>Si enim, secundum
tu dicis, non est natus, sine dubio nec passus est; pati
enim qui natus non est, impossibile est. Quod si non est
passus, crucis nomen aufertur.</em> Et quibusdam aliis
hujus generis interjectis, eumdem Manem perstringendo
subjicit: <em>Haec autem omnia connectis, negans
quod de Maria natus est; si enim confessus fueris eum
de Maria natum, et passio subsequatur necesse est, et
passionem resurrectio, et resurrectio judicium, et salva
nobis erunt Scripturae praecepta.</em> Et post pauca, eumdem
ita compellat: <em>Ideo responde mihi ad singula
quae interrogabo: quomodo abjiciemus tantas et tales
Apostoli</em> <small>[Note: <nobr><sub></sub></nobr> Ad Galat. IV, 4, 5; ad Corinth. I, cap. V, 7;
ibid., XV, 12.]</small> <em>voces, quae dicunt: Cum autem fuit Dei
</em><nobr><sub></sub></nobr> <em>voluntas in nobis, misit Filium suum, factum ex muliere.
Et iterum: Pascha nostrum immolatus est Christus.
Et quia Deus Dominum suscitavit, et nos suscitabit
per virtutem suam.</em> His ergo et aliis testimoniis
ex Apostolo depromptis Archelaus firmiter insistebat
ut solam veram ex Maria virgine Jesu Christi nativitatem
propugnaret. Post haec autem gradum fecit
Archelaus ad illum Spiritus sancti in Jesum baptizatum
descensum, quem haereseos notas olere Beausobre
contendit; et iterum Manichaeum hisce verbis
aggreditur: <em>Dic mihi illud etiam, o Manichaee. Si ais
Christum non esse ex Maria natum, sed apparuisse
quidem ut hominem, cum homo non esset, praestante
hoc et agente virtute quae in ipso est: dic mihi super
quem Spiritus sanctus sicut colomba descendit? Quis est
etiam qui baptizatur a Joanne? si perfectus erat, si virtus
erat, non poterat Spiritus ingredi, sicut nec regnum potest
ingredi intra regnum. Cujus autem ei coelitus emissa
vox testimonium detulit dicens: Hic est Filius meus
</em><nobr><sub></sub></nobr> <em>dilectus in quo bene complacui? Dic, age, nihil remoreris
quis est ille, qui parat haec omnia, qui agit universa</em> <small>[Note: <nobr><sub></sub></nobr> Matth. III, 16.]</small>?</p>
<p>8. Archelao ita interroganti, audacius Manes respondere
ausus est <em>sibi pium videri dicere quod nihil
eguerit Filius Dei, in eo quod adventus ejus procuratur
ad terras: neque opus habuerit columba, neque
baptismate, neque matre, neque fratribus, fortasse neque
patre, qui ei secundum te</em> (Archelae videlicet) <em>fuit
Joseph, sed totus iste descendens, semetipsum in quocumque
voluit transformavit in hominem, eo pacto quo
Paulus dicit quia habitu repertus est ut homo</em> <small>[Note: <nobr><sub></sub></nobr> Philip. II, 7.]</small>. <em>Cujus
igitur rei indiguerit is qui semetipsum in omnia transformarit,
ostende?</em> Postea eludere quaerens, quae Archelaus
catholice propugnaverat, hocce aliud argumentum
subjicit, quo S. episcopum, quasi jugulum
petere arbitratus, <strong>75</strong> dixit: <em>Si enim hominem eum
tantummodo ex Maria esse dicis, et in baptismate Spiritum
percepisse, ergo per profectum Filius videbitur
et non per naturam.</em> Tandem comparationem Spiritum
<nobr><sub></sub></nobr> sanctum inter et ipsum Christum Dei Filium
instituens, sic pergit ratiocinari: <em>Si tamen tibi concedam
dicere secundum profectum esse Filium, quasi
hominem factum, hominem vere esse opinaris, id est,
qui caro et sanguis sit; necesse est ergo et Spiritum,
qui sicut columba apparuit, non aliud esse quam naturalem
columbam:</em> SICUT HOMO <em>enim dictum est, et</em> SICUT
COLUMBA; <em>et quodcumque opinari potest de eo sermone
quod dictum est,</em> SICUT HOMO, <em>hac opinione concipe
etiam de eo quod dictum est,</em> SICUT COLUMBA; <em>necesse
</em><nobr><sub></sub></nobr> <em>est et haec aequaliter recipere, ita enim in Scripturis
quae de eo scripta sunt inveniuntur</em> <small>[Note: <nobr><sub></sub></nobr> Acta disputat., pag. 92, cap. 49, pag. 91, 92,
apud Zacagnium.]</small>.</p>
<p>9. Interim autem multa animo revolvebat Archelatis,
tot tantasque ex Manetis ore prolatas blasphemias
excipiens; sed potissimum verebatur ne, omnino
circumspecte disserens, plus periculi ignaris et insipientibus
qui aderant quam utilitatis isthaec disputatio
afferret. Nam cum Scripturarum intelligentiam, non
omnibus datam esse certo sciret, non poterat diligenter
<em>aptatam quaestionem manifestare atque dissolvere,
nisi propter hos qui assistunt et nos audiunt.</em>
Verumtamen ex populi frequentia, quasi necessitate
ductus, nonnullis praetermissis ex iis quae Manes objecerat,
ea solum quae ab eo palmaribus crassisque
erroribus involuta palam praedicaverat eripere atque
subvertere sequenti ratione nisus est. Quare iterum
suam congressionem prosecuturus, statim ita ad hominem,
ut scholae loquuntur, ratiocinatur: <em>Dic ergo
mihi si Jesum hominem naturaliter factum intellexerimus
ex Maria, habentem carnem et sanguinem intellexerimus;
</em><nobr><sub></sub></nobr> <em>necesse est etiam Spiritum sanctum veram
esse columbam, et non Spiritum?</em> Ut hoc falsum consectarium
refellat, protinus ostendit veram columbam
verum hominem ingredi haud posse atque in eo permanere;
sicut nec caro naturaliter carnem ingredi
potest. Contra vero, Scripturarum loquendi modum
atque rationem fideliter intelligimus, si Jesum Christum
verum hominem cum vera carne et sanguine
ex Maria natum profiteamur, et Spiritum sanctum
columbae figuram solum gestasse. <em>Nam Spiritus, secundum
certam rationem, habitat in homine, descendit,
et permanet, et competenter hoc, et factum est, et
fit semper.</em> Veras ergo hominis proprietates de Christo
Jesu naturaliter affirmari oportere, ibi probat Archelaus.
Secus vero de Spiritu sancto veras columbae
proprietates affirmare nefas esse; idque prohiberi, ex
sancti Spiritus operatione, perfectionibus, attributis
et agendi ratione, evidentissime probavit. Quam disparem
rationem, cum in medium adduxisset, cui
<nobr><sub></sub></nobr> nec Manes, nec quisquam alius impietatum assertor
poterat refragari, ita adversarium compellat, simul
perstringens, et jocosis verbis ei illudens. Si quidem
cum Manes se Paracletum Dei profiteretur; <em>Spiritum</em>
enim venisse super se dixerat, quem promiserat Jesus
esse missurum, <em>et unde</em> (ait Archelaus), <em>nisi de
coelo descendat?</em> Coelum ergo Spiritum sanctum inhabitare,
et e coelo in hominem descendere, in eoque
permanere, laudatis verbis confirmat; ut inde colligat,
non descendere posse nisi supra hominem dignum
se, id est plenum gratia et virtute. Sed veras
columbas super ipsum Manichaeum, non supra Christum
descendisse, potius esset sentiendum: <em>Ut te</em>
(ait) <em>columbarum potius furem accipiamus, insidias
eis ac laqueos molientem; dignus enim es qui verbis ridiculis
illudaris.</em> Sed rediens statim ad disputationem
a qua paululum fuerat digressus, ad eam videlicet
transformationem, qua Deus se in <em>hominem,</em> vel
in <em>solem,</em> transformasse Manes confingebat, ut ostenderet
<nobr><sub></sub></nobr> <em>Jesum nostrum, habitu solo et visu factum esse
hominem,</em> a quo tamquam haeretice dicto quilibet fidelium
abliorrere debebat, provocat ad promissiones
omnes atque figuras in Scripturis de hujus nativitate
<strong>76</strong> expressas; immo et ad ipsum <em>adventus</em> nomen,
quae deleri necesse esset, cum in coelis positus facere
poterat quae voluerat, <em>si eum Spiritum solum et non
hominem</em> fuisse affirmemus. At non ita esse, ex Apostoli
verbis ad Philippenses probat <small>[Note: <nobr><sub></sub></nobr> Epistol. Pauli ad Philippenses, cap. II, 7.]</small>. Nimirum:
<em>Exinanivit seipsum formam servi accipiens.</em> Quare subjicit
statim. <em>Dico autem de eo qui ex Maria factus est
homo.</em> Qui loquendi modus, divini Verbi naturam atque
personam ante nativitatem ex Virgine perspicue
patefacit. Quemadmodum in mundo post baptismum
Patris vox annuntiare voluit, disserens de eo qui de
<nobr><sub></sub></nobr> Maria natus erat Filius: <em>Hic est Christus Dei qui
descendit super eum qui de Maria est.</em></p>
<p>10. Non me latet postremam hanc sermonis phrasim
a Beausobre non satis probari: immo tamquam
Nestorianae haereseos fontem esse insimulatam. Sed
absit quod etiam in ipso disputationis aestu duas ibi
Archelaus in Christo distinxerit personas hominis,
nimirum, et Dei. Cum ipse, nonnisi de duabus naturis
invicem copulatis disseruerit, quas unicus Dei Filius,
vere ex Maria natus in se habuit conjunctas, ut
tota disputatione catholice professus est. Et quidem
non aliud sonare istas Archelai voces, quae maligne
interpretari Beausobre nisus est, clarissime illa verba
patefaciunt: Hic est <em>Christus Dei,</em> id est Filius, <em>qui
descendit super eum qui de Maria est.</em> Et paulo post,
Filium hunc Dei a Maria genitum sine ambiguis vocibus
asseverat. Nam verba faciens de Jesu baptizato,
qui e Jordanis aquis jam ascenderat, ait: Statim
enim in desertum a Spiritu ductus est Jesus, ut tentaretur
a diabolo, quem cum diabolus ignoraret dicebat
<nobr><sub></sub></nobr> ei, <em>Si Filius es Dei.</em> Ignorabat autem propter
quod genuisset Filium Dei, qui praedicabat regnum
coelorum. Filium ergo Dei, in vera humanitate a
Maria genitum fuisse, Archelaus profitebatur. Qui
praeterea Spiritum sanctum in baptismate recepit,
<em>per quem vox paterna testatur dicens: Hic est Filius
meus dilectus, nullus alius portare praevaluit, nisi qui
ex Maria natus est, super omnes sanctos Jesus</em> <small>[Note: <nobr><sub></sub></nobr> Archelai acta, pag. 93.]</small>.</p>
<p>11. Quoniam vero varia Manes Archelao objecerat,
quae nondum erepta, atque eversa videbantur, ita
sapienter adversarium fortius perstringere conatur,
numquam a propositae disputationis limitibus abscedens.
Quare, neque habitu solo et apparenti specie
Jesum Mariae filium hominem fuisse probaturus, ita
episcopus effatur: <em>Si habitu eum et specie dicis esse
hominem, quomodo ab his qui ex viro et muliere nati
sunt Pharisaeis teneri potuit, et ad judicium pertrahi,
cum spirituale corpus a crassioribus corporibus non
valeat comprehendi?</em> Et corripiens, et exagitans eumdem
<nobr><sub></sub></nobr> Manem, qui dixerat pro libito Filium Dei in
quamque formam et speciem se transformasse, quemadmodum
et in <em>solem,</em> ita subjicit. <em>Perge, quaeso, et
pugillum plenum solis mihi affer, aut modium plenum!
Ipse vero sol, pro eo quod subtilioris est corporis,
cooperire te et circumdare potest, tu vero eum, etsi conculcaveris,
nihil laedis. Contra autem,</em> concludit, <em>Dominus
vero meus Jesus, si tentus est, ut homo ab hominibus
tentus est. Si non est homo, nec tentus est. Si
non est tentus, nec passus est, nec baptizatus est. Si
ille non est baptizatus, neque quisquam nostrum baptizatus
est. Baptisma autem si non est, nec erit remissio
peccatorum, sed in suis peccatis unusquisque morietur.</em></p>
<p>12. Ex quibus Archelai dictis maximum sibi incommodum
Manes afferri praesentiens, totum hunc
sermonem praetermittit, et dumtaxat postremis illis
vocibus insistens, duo illa consectaria in medium
adduxit. Primo reponens: Ergo baptisma datur
propter remissionem peccatorum? Quodque cum
<nobr><sub></sub></nobr> Archelaus dedisset, respondendo <em>amen,</em> statim istud
aliud blasphemum subjecit: <em>Ergo peccavit Christus,
quia baptizatus est?</em> Quod postremum perhorrescens,
Archelaus, illico obstitit respondens, <em>Absit;</em> et <strong>77</strong>
apostoli Pauli verba usurpans, sermonem hisce verbis
clausit: <em>Quin potius pro nobis peccatum factus
est, nostra peccata suscipiens. Propter quod ex muliere
natus est, et propter quod ad Baptisma venit, ut hujus
partis perciperet sanctificationem; ut Spiritum, qui
descenderat in specie columbae, corpus quod susceperat
portare possit.</em> Recessisse Archelaum a catholicae
veritatis principiis, postrema hujus responsionis
parte, Beausobre contendere non veretur <small>[Note: <nobr><sub></sub></nobr> Beausobre, lib. I, cap. 10, pag. 117.]</small>. Nam
quamvis Jesu Christi summam innocentiam internovisset
et praedicasset, dicendo eum non recepisse
<nobr><sub></sub></nobr> baptisma ut a suis peccatis mundaretur, quod tamen
impie affirmaretur; cum addidisset deinde Jesum
fuisse baptizatum, ut secundum eam partem qua ex
muliere natus erat sanctificationem perciperet, et
idoneus efficeretur ad sustentandum Spiritum, qui in
eum descenderat, idcirco infinite a catholicae fidei
principiis abscessit. At calumniam atque figmentum
haec continere, quis non videt? Christi animam perfecte
per unionem hypostaticam divini Verbi plenissime
fuisse sanctificatam, jam Archelaus tota illa
disputatione, cum implicite, tum explicite fassus est:
nec enim ullum aderat in ejus anima peccatum, quod
baptismate deleri posset <small>[Note: <nobr><sub></sub></nobr> Acta disputat. Archelai, pag. 94. Consule S.
Leonis Magni catholicam ad Flavianum quae in ordine
24 est.]</small>. Sed quoniam durum
crucis et passionis mortisque certamen subire debebat,
cujus causa visibili illa specie Spiritus sanctus
in eum descenderat, idcirco infirmum et carneum
<em>corpus,</em> quod ex Virgine assumpserat, exterius etiam
roborari oportuit, ut omnia illa tam cruenti certaminis
tormenta portare posset. Unde ergo colligit Beausobre
Archelaum eo dicto a catholica abscessisse
<nobr><sub></sub></nobr> fide? Corpus enim illud et anima, quae in conceptionis
suae instanti Verbi personae uniebatur et substantialiter
sanctificabatur, nova per baptismum purificatione,
ut Spiritus sancti habitaculum efficeretur,
non indigebat. An non id confessus est Archelaus,
cum negavit <em>Christum habuisse peccatum proprium,</em>
quin potius pro nobis fuisse factum peccatum, nostra
peccata suscipiens? Igitur dum nostra peccata expianda
suscepit, visibilibus etiam signis exterius purificari
oportuit, ut nostra peccata cruci affigere et
delere sua morte atque passione posset. Tandem
Archelaus innuere voluit eo sensu quadam exteriori
indiguisse purificatione, qua peccator in mundum
pro nobis apparuit, cum languores nostros vere ipse
tulit, et dolores nostros ipse portavit. An non in
horto antequam crucem ascenderet, animi perturbationes
expertus, ab angelo fuit confortatus? <small>[Note: <nobr><sub></sub></nobr> Beausobre, lib. I, cap. 10, pag. 118.]</small> An
non in cruce agens animam, et mortales expertus
dolores, Patrem Deum orabat dicens: <em>Deus meus,
</em><nobr><sub></sub></nobr> <em>Deus meus, quare dereliquisti me?</em> Praesidio haudquaquam
indiguisse ob unionem hypostaticam divini
Verbi, catholici unanimi consensione affirmant. Sed
ad veram hominis naturam declarandam haec necessaria
fuisse, quis umquam nisi unus Beausobre inficiari
potuit?</p>
<p>12. Beausobre tandem ut studiosius suae acatholicae
sectae partibus indulgeat, ad S. Methodium Archelai
coaevum provocat, quem tamquam Ariani et Nestoriani
dogmatis patronum exagitat; ea ratione ductus,
ut ostenderet catholicorum episcopos et martyres,
qui jam tertio Ecclesiae saeculo floruerunt, evangelicae
et catholicae fidei non fuisse sinceros custodes,
sed eam depravatis opinionibus labefactasse et corrupisse.
Verum in his aliisque similibus retundendis
longius immorari praesens nostri otii studium cum
minime patiatur, idcirco alia quae ad Manetis historiam,
mortem videlicet, nostra oratio examini subjiciet;
felicius veritatem illam assecuturi, quam ementitis
<nobr><sub></sub></nobr> solum verbis se dumtaxat in votis habuisse
Beausobre testatus est, idque ut magis atque magis
suis asseclis fucum faceret, atque incautos sciolosque
lectores deciperet.</p>
<br> <h4><center>
<strong>78</strong> CAPUT X.
<em>Manes ex Diodoride aufugiens a Persicis ministris
comprehenditur, et, pelle exutus, improbitatum
poenas luit. Perperam Beausobre hujus necis auctorem
facit Archelaum, cujus argumenta rejiciuntur.
Manichaei tandem solemni ac religioso ritu Manetis
natalem agunt.</em> </center></h4>
<p>In evertendis Beausobrianis calumniis contra Archelai
<nobr><sub></sub></nobr> episcopi fidem et religionem, male et summa
injuria congestis atque confictis, multum operis praecedentibus
capitibus, insumpsimus, ea videlicet ducti
ratione, ut ad examen sedulo revocaremus quae ex
una parte a Manichaeo disputante nefarie contra catholicam
veritatem propugnabantur, et ea deinde
quae ex adverso ipse Archelaus episcopus pronuntiavit
ut haeretica dogmata sibi objecta retunderet et
prorsus rejiceret. An ergo Archelaus in refellendo
Manichaeo et in catholicis veritatibus propugandis
felicior fuerit quam novitatum assertor Beausobre
judicavit, laudatum sanctissimum episcopum, tamquam
laesae fidei hominem multarumque haeresum assertorem
postulando, mox a nobis dicta declarare
poterunt. Potissimum cum in praesens ad illorum
lectorum judicium provocare intendamus, qui in
percurrendis SS. PP. et antiquorum theologorum
scriptis versari solent; quique perfectam et ordinatam
Christianae rei memoriam tenentes, animum novitatibus
recreare minime solent, nec anxius variae
<nobr><sub></sub></nobr> et peregrinae eruditionis comparandae studio adducuntur,
ut avidius acatholicorum librorum lectioni
vacent, quibus sensim et inconsulte animus falsie
praejudicatisque opinionibus imbuitur, et Christiani
nominis pietas labefactata corrumpitur. Si vero eorum
judicium appellarem, qui, novitatum amore moti,
dumtaxat merces ex haereticorum libris mutuatas
inter populorum frequentiam et in sciolorum conventibus
verbis et fabulosis dictis vendendis exponere
consueverunt, ut sibi doctorum opinionem vindicent,
jam intelligerem meam et Archelai causam
cadere posse, quamvis unice catholica veritate ex
Scripturis et traditione desumpta innitatur.</p>
<p>1. A nostro itaque scribendi scopo minime recedentes,
neve nostra disserendi ratio productior fiat,
Manem valde turpiterque confusum clam a Diodoridis
paroecia seu vico abire compulsum fuisse affirmamus.
Is namque dubio procul, populi ira atque tumultu,
violentam subiisset mortem, nisi Marcellinus,
<nobr><sub></sub></nobr> pro Romanorum imperio illius provinciae civilium
rerum prudens administrator, et ipse Archelaus,
lenitate ducti, plebis furorem cohibuissent. Fugae
igitur praesidio suffultus, trans Strangam fluvium
confugium quaesivit, iterumque in Arabionem castellum,
ex quo jampridem discesserat, antequam Mesopotamiam
proficisceretur, se recepit; sibi forte blanditus
quod lata a Persarum rege in eum mortis decreta,
aut prorsus abolita, aut mutata fuissent, ob
civilium rerum mutationem, quae forte eo temporis
intervallo quo ex aula abscessit contigerat. Rem
lere hisce verbis Archelaus in sua disputatione descripsit
<small>[Note: <nobr><sub></sub></nobr> Archelai disput., apud Zucagnium, cap. 55
pag. 100.]</small>, addens: <em>Sed ille vias quibus venerat repetens,
transito fluvio, ad Arabionis castellum rediit.
Ubi postea comprehensus, oblatus est regi, quique
plurima adversus eum indignatione commotus, duas
mortes in eum vindicare cupiens, unam filii, alteram
carcerarii, jussit eum ante portam civitatis excoriatum
suspendi; et pellem ejus medicamentis infectam inflari,
</em><nobr><sub></sub></nobr> <em>carnes vero volucribus dari jussit.</em> Neque aliter Manetis
necem in catechumenorum <strong>79</strong> institutionibus
Cyrillus Hierosolymorum episcopus descripsit <small>[Note: <nobr><sub></sub></nobr> Cyrillus Hierosolym., catechesi 6.]</small>. Qui
tantummodo alias explicavit circumstantias, Manetem
nimirum ad Persarum regem adductum, et coram
eo se sistere coactum, multis exprobrationibus
fuisse exagitatum, ob mendacia et fugam. Qui rex
praeterea ejus irrisit servitutem, accusavit filii caedem,
et damnatos <em>propter eum</em> custodes ad necem. <em>Itaque</em>
(concludit idem Cyrillus Archelai dictis suffragando)
<em>excoriare Manem lege Persica mandavit, et corpus quidem
reliquum bestiis devorandum tradidit. Cutem vero,
qua tanta ejus improbitas continebatur, tamquam utrem
ante portas suspendi curavit.</em> Non absimili modo Socrates
<nobr><sub></sub></nobr> Manetis necem descripsit <small>[Note: <nobr><sub></sub></nobr> Socrates, Hist. lib. I, cap. 22, in Valesiana edit.,
pag. 56.]</small>. Quippe ecclesiasticarum
rerum memorias referre volens, Archelai
cum Manete disputationem jam scripto consignatam
manibus terens, et eadem suis oculis lustrata,
quae hactenus diximus, rerum ordine servato, fideli
narratione explicavit. Ne vero ea quae ibidem refert
in falsitatis suspicionem quandoque adducerentur, ut
lectorum animum a praejudiciis vacuum redderet,
postquam scripserat. <em>At rex Persarum comperto quod
Manichaeus in illis partibus moraretur, inde abrepto,
cutem detrahi jussit, eamque paleis oppletam ante portas
civitatis appendit;</em> statim ad omnem fidem hisce
dictis vindicandam, subjecit: <em>Atque haec nos haudquaquam
commenti sumus; sed ex disputatione quadam
Archelai, Cascharorum urbis in Mesopotamia episcopi,
a nobis lecta, excerpsimus.</em></p>
<p>2. Scripto ergo consignata, et Graeco sermone reddita,
tum isthaec Archelai disputatio circumferebatur.
Nec quisquam ab eo tempore ad annum millesimum
septingentesimum quadragesimum usque eam tamquam
<nobr><sub></sub></nobr> falsam et supposititiam judicare ausus est. Nullus,
inquam, eam commentum nugas atque fabellas
continere affirmavit. Id ergo dumtaxat Beausobriano
judicio, paucisque aliis, qui praefato Scriptori assentari
conantur, reservatum fuisse arbitrabimur? Sed
jam luculentius de hoc vindiciarum genere in sequentibus
verba faciemus. Tandem vero de Manetis nece
sermonem prosecuturi, praeter Epiphanii auctoritatem,
qui praecedentibus scriptoribus suffragatur, obvium
est etiam testimonium Photii <small>[Note: <nobr><sub></sub></nobr> Photius, lib. I contra Manichaeos, cap. 13 apud
Christophorum Wolfium, pag. 52 et seqq.]</small>, qui quamvis
ob schisma in Ecclesiam catholicam inductum laesae
fidei homo merito debeat appellari; tamen multam
adhibuisse diligentiam in perscrutandis veterum scriptis,
multaque eruditione fuisse praeditum, adhuc
quisquam non est ausus inficiari. Is itaque, quamvis
in recensenda Manetis nece, et Archelai gestis, praecedentium
scriptorum ordinariam methodum non sequatur,
eum tamen vix ab eorum dictis recessisse
exploratum est. Capite enim 13 narrat quemadmodum
<nobr><sub></sub></nobr> ad regis Persarum iram atque vindictam evadendam
huc illucque Manes vagari cogeretur; describit
satellites ubique eum perquirentes, ut ad regem
adducerent, et adductum gravissimis tandem objurgationibus
exagitatum fuisse, et horribilium impietatum
non indignam mortem subiisse asseverat. Hinc
ergo laudatum caput hisce verbis, quae ex Socrate et
Archelao mutuata esse arbitramur, claudit: <em>Cum
enim infelix ille adhuc in vivis esset, corpus, detracta
pelle, in utrem excoriantes, sic ex vita detrahunt, et
quasi dissecant, reliquum vero corpus in praedam feris
projiciunt, ipsamque pellem, utris instar, vento repletam,
prae foribus suspenderunt. Talem apostata et scelestissimus
homo vitae terminum consecutus est.</em></p>
<p>Rursus vero laudatus Photius, cap. 15, hujus acerbam
mortem commemorat, praemissa tamen celebri
ea disputatione quam contra eumdem habuit Archelaus.
Hunc autem <em>divinum et sanctum virum</em> Cascharorum
<strong>80</strong> in Mesopotamiam episcopum appellat <small>[Note: <nobr><sub></sub></nobr> Photius, libro I contra Manichaeos, cap. 15: <em>Et
in Mesopotamiam profectus, a divino Archelao sancto
viro, qui tum Cascharorum in ea regione praesul erat,
multis magnisque argumentis contra impietatem suam
</em><nobr><sub></sub></nobr> <em>exagitatus est. Atque inde profugus Diodoridem Cascharorum
vicum subit.</em> Apud Christophorum Wolfium,
pag. 50.]</small>.
Subjicit deinde Manem <em>insperato</em> pudore in publica
<nobr><sub></sub></nobr> congressione suffectum profugum Diodoridem fugisse.
Et denuo ab eodem Archelao iterum disputante ad
fugam fuisse perpulsum, et apparuisse Manem nequissimum
hominem, suis in dogmatibus omnibus
deridendum, atque detestandum; tum tandem a regiis
ministris eum perquirentibus atque scrutantibus captum
fuisse, et <em>acerbas illas poenas</em> subiisse.</p>
<p>3. Veritatem hanc tot tantisque firmatam momentis,
<nobr><sub></sub></nobr> etsi Beausobre inficiari ausus non fuerit, multo
tamen studio adhibito, eam sensim infirmare conatur.
Capite enim 11 prioris libri, Manetis necem descripturus,
hujus auctorem et quasi ministrum Archelaum
episcopum fuisse asseverat <small>[Note: <nobr><sub></sub></nobr> Beausobre, lib. I Hist. Manichaeorum cap. 11,
pag. 124.]</small>, propterea in
medium Gallice prolatis illis verbis, in quae episcopus
post disputationem eruperat, videlicet: <em>Haec ego
cum cognovissem, necessarium me etiam vobis indicare,
quia requiritur ipse a rege Persarum usque in hodiernum
diem.</em> Laudata quidem verba ad Manetis perpetrata
apud Persas facinora referri, neminem latere
arbitror. Quae Archelaus eructare quasi fuit coactus,
quando videlicet absoluta cum Manichaeo novissima
congressione, admirantibus populis et turbis, quae ex
illius provinciae locis illuc convenerant, ut duos illos
viros de religione disputantes audirent, silentium
indixit, totamque seriem gestorum atque perpetrata
Manetis facinora patefecit <small>[Note: <nobr><sub></sub></nobr> Archelaus, in Actis, pag. 100, apud Zacagnium.]</small>.</p>
<p>Hanc itaque Archelai agendi rationem maligne
in crimen vocare nisus est Beausobre, contendens
<nobr><sub></sub></nobr> non debuisse episcopum ea Manetis crimina nota facere
populo, ob quae a regiis Persarum ministris ad
necem inquirebatur, videlicet quod regium filium
occiderit. Dumtaxat tamquam bonus pastor eum
oportebat de Manichaicis circa fidem erroribus verba
facere, ut populus illos praecaveret. Quare sibi blanditur,
S. episcopi animum, voluntatem agendique
rationem facile assequi posse et interpretari; judicando,
videlicet, voluisse Archelaum suis verbis populum
excitare ad furorem, et seditionem, ut nimirum,
comprehenso Manete, in Persarum manus traderetur.
Persae enim in confiniis Mesopotamiae commorabantur,
nec a Romanorum ditione et stationibus
separabantur, nisi per fluvium Strangam. Pravam
ergo et, ut vocant, <em>irregularem</em> fuisse hanc episcopi
intentionem, Beausobre contendit. Quam cum populus
deinde optime intellexisset; etiam antequam episcopus
sermoni finem daret, in Manem insurgens,
illum comprehendere nisus est, ut in vincula ad barbaros
<nobr><sub></sub></nobr> vicinos adduceretur, sed ille diligenter in Arabionis
castellum profugit. Quid mirum vero? Malignae
huic interpretationi Epiphanium suffragari voluisse,
pariter ex sua sententia Beausobre comminiscitur.
<small>[Note: <nobr><sub></sub></nobr> Epiphan., haeresi 66.]</small> Confingit namque hunc sanctum episcopum intellexisse
ejusmodi Archelai agendi studium episcopalem
characterem plurimum dedecorare; idcirco,
posthabita praecedenti narratione, aliam prorsus dissimilem
suo proprio marte excogitavit, scribendo
populum catholicae religionis studio actum, Manem
lapidibus opprimere quaesiisse, cujus conatus furorem
compescuit et praepedivit, ut Manes aufugiens
facile praesidium sibi nancisceretur. Tillemontius
(subdit Beausobre) sibi persuasit brevem hanc narrationem
ab Epiphanio fuisse suppositam, cum in
Archelai Actis eam non offendamus. At ultro dato
vera esse quae Epiphanius sine auctore mox recensuit,
adhuc staret Cascharae episcopum, <strong>81</strong> Manetis
exitium voluisse, quin de hujus nece posset objurgari.
Si quidem quamvis criminosum hunc virum lapidare
<nobr><sub></sub></nobr> conantibus sese opposuisset, studium tamen adhibuit,
ut, admonitis Persarum regiis ministris, publica auctoritate
Manem multorum facinorum reum undequaque
quaerentibus, comprehensum cautius tenerent,
ut coram rege adductus capitalem poenam
subiret. Hactenus aliis verbis Beausobre, ex aequo
Archelaum et Epiphanium episcopos mordens et
exagitans.</p>
<p><nobr><sub></sub></nobr> Sed omnia quae objecit, nec rerum veritatem comprimere
valent, si diligentius ex Archelai Actis laudatae
narrationis scopum exquiramus, nec duos illos
Patres sibi invicem in Manetis nece describenda repugnare
sequentibus animadversionibus erit exploratum.
Et primo quidem quod attinet ad Archelai
agendi disserendive rationem, qua Diodoridis populo,
non tantum Manichaicos circa fidem errores patefecit,
sed etiam perpetrata ab iniquo eo homine graviora
flagitia, ob quae publica Persarum regis auctoritate
ad necem inquirebatur, in ea nihil prorsus
apparere opinor, quod episcopalem dedecoret characterem;
nec eo studio Archelaum isthaec dixisse
arbitrabimur <small>[Note: <nobr><sub></sub></nobr> Archelaus in sua disp.,  1, apud Zacagnium,
pag. 94 ita scribit: <em>Haec cum dixisset Archelaus, admiratae
sunt turbae veritatem doctrinae ejus, et laudes
immensas cum clamoribus, ita ut omni studio conarentur,
et ultra ei non sinerent ad propria remeare; et
tunc quidem discesserunt.</em>]</small>, nisi gravissimo ductum motivo,
quod facile Beausobre fuisset assecutus, si diligenter
Archelai Acta lustrare voluisset. Nos itaque, qui sedulo
in iisdem percurrendis Actis et disputatione
diutius versari voluimus, apprime intelleximus, novissima
hac congressione absoluta, maximum tumultum
fuisse excitatum in populum qui illuc convenerat.
<nobr><sub></sub></nobr> Nam alii ex parte Archelao plaudentes,
hujus <em>immensas laudes cum clamoribus</em> celebrare nitebantur;
alii vero ex adversa parte ira et odio in
Manetem aestuantes, probabilius furore movebantur
ut eum occiderent. Tumultum autem in populum
excitatum fuisse, perspicue laudatorum Actorum
textus, quem ipsi subjicimus, manifestat. Quare
maxime verisimile apparet ut quemadmodum inter
turbarum clamores Archelai victoris laudes concinebantur,
ita etiam maledictis atque improperiis,
tum Manetis haeresis et infamia, tum hujus sacrilega
doctrina abominaretur et proscinderetur. Quod si
Beausobre adhuc mihi obsistere vellet, rogarem
quid <em>tumultus</em> nomen habeat significare? Quod si ex
Cicerone nihil aliud importat quam perturbationem
tantam ut timor major ex eo oriatur <small>[Note: <nobr><sub></sub></nobr> Cicero: <em>Quid est enim tumultus, nisi perturbatio
tanta, ut major timor oriatur, unde etiam nomen ductum
</em><nobr><sub></sub></nobr> <em>est tumultus.</em>]</small>, jamjam
intelligimus quod periclitata fama et Manetis opinione
ex habitis disputationibus, ut turbae non sinerent
Archelao ad propria remeare, valde probabile
<nobr><sub></sub></nobr> est etiam easdem turbas pari studio voluisse Manem
detinere, vinculis constringere, aut lapidibus obruere,
ne aufugiendo debitas poenas evaderet. Turbarum
ergo hunc tumultum verbis et precibus forte
Archelaum comprimere oportuit, ne contra gentium
et ecclesiastica jura ex tanta perturbatione
oriretur saevitia. An non Marcellus Manem invitaverat,
et epistola quidem, ut Cascharam veniret? Igitur
gentium jura servari debebant, nec umquam
sine datae fidei jactura cuiquam permissum esse potuit
ut hostilibus manibus laederetur; potissimum,
quia non Romanorum imperio, sed Persarum erat
subjectus. Itaque nec in Archelai mentem cadere
potuit ut, praesente Marcello, populum ad seditionem
excitaret, et haeretici necem exquireret. Quare
idem S. episcopus, etiam ad servandam ecclesiasticam
lenitatem, populo suasit ne e loco in quem
convenerat discederet, paulo post nova verba facturum
se illis promittens. Sed adhuc turbae congregabantur,
<nobr><sub></sub></nobr> nec tumultum neque perturbationem compressam
fuisse haec verba patefaciunt. <em>Postea vero
congregatis eis,</em> <strong>82</strong> <em>Archelaus acquiescere sibi atque
audire verbum suadebat.</em> Si populus ergo in Manetem
non tumultuabatur, si hunc ad necem non inquirebat,
quare Archelaus novum studium et suasiones adhibuit
ut illi qui convenerant acquiescerent? Igitur ut
Epiphanius clarius gestorum seriem describeret,
nihil suo marte confinxit, sed ea recensuit quae forte
olim habebantur etiam in iisdem Actis, et modo
<nobr><sub></sub></nobr> propter ammanuensium imperitiam, vel interpretum
malam fidem, praetermissa sunt. Et quidem lacunam
in ea irrepsisse, denotant praecedentia verba, quae
ad calcem jam exscripsimus. Nam post has voces
<em>ita ut</em> (turbae nimirum) <em>omni studio conarentur,</em> haec
alia immediate subduntur, quae nullum genuinum
sensum reddunt: <em>ultra ei</em> <small>[Note: <nobr><sub></sub></nobr> Archelai disput. pag. 94, ut supra apud Laurentium
Zacagni in sua Collectione veterum monumentorum
Ecclesiae Graecae et Latinae.]</small> <em>non sinerent,</em> etc., ad
quam mss. codd. lacunam Zacagnius animadvertens,
censuit saltem particulam <em>et</em> esse apponendam, quam
forte adhuc confusionem textusque perturbationem
<em>causare</em> quisque facile poterit ex contextu judicare.
Sed nihil ibidem desiderari, ultro dare non multum
repugnabo. Quid tamen? Epiphanius ex sua sententia
confinxit <em>populum quaesivisse Manem lapidibus
obruere?</em> Commentum apage. Nam Actorum series
narrat quemadmodum ad illam paroeciam multitudo
hominum ex universa illa provincia convenerat, atque
alii ex vicinis locis homines aderant, et facto
<em>silentio</em> hoc modo Archelaus de <em>Mane dicere</em> aggressus
est. Deinde paucis prolatis verbis, haec alia subjiciens,
<nobr><sub></sub></nobr> populum deprecatur, ut, abjecta omni perturbatione,
omnique strepitu semoto, quae de Manete
didicerat, quaeque indicare decreverat, audire non
detrectaret: <em>sed nunc</em> (ait) <em>paucissima dicere volentem
deprecor, ut cum silentio audiatis, ut agnoscatis qui
sit, et unde, et qualis sit iste qui advenit,</em> etc. <small>[Note: <nobr><sub></sub></nobr> Zacagnius in notis scribit, secundam particulam
<em>et</em> deesse in codice Cassinensi, quam tamen orationis
series evidenter exponit.]</small>;
semel ergo, iterum, et tertio tandem, ad turbarum
perturbationem, atque tumultum comprimendum,
silentium indicere debuit Archelaus. Nec alia de
causa, nisi quia populus ille in Manem jam invehi
nitebatur; verba enim haec postrema, quae exscripsimus,
ejusdem populi animos in haereticum fuisse
commotos evidentissime patefaciunt. Cum igitur Archelaus,
sano adhibito consilio, eidem populo verba
facere promisit de hujus haeretici persona, conditione,
patria, institutis atque flagitiis, censuit sua
narratione posse sibi conciliare attentionem auditorum
qui convenerant, et interim latam aperire viam
Maneti aufugienti, ut sibi suae vitae et incolumitati
<nobr><sub></sub></nobr> praesidia pararet. Atque tandem ita factum est ut
ille, <em>vias quibus venerat repetens, transito fluvio, ad
Arabionis castellum pervenit.</em></p>
<p>5. Sed confingamus adhuc Diodoridis populum
iracundiae et odii motibus in Manem non fuisse jam
excitatum, quid inde? Jam Archelaus in manifestanda
Manetis vita atque flagitiis voluit commovere
populum, ut, haeretico comprehenso, is tamquam
victima postmodum a Persis mactanda et sacrificio
interficienda, caute duceretur? Quis enim sine temeritatis
nota id poterit judicare? Cum potius arbitrari
liceat Archelaum de genere, natali, conditione,
mendaciis, flagitiis Manichaicis disserere voluisse,
capitalem etiam in hunc nebulonem, a Persis,
eum undequaque publica potestate perquirentibus.
latam sententiam, ne simpliciores minusque de fidei
rebus periti illius falsae doctrinae persuasione seducerentur.
An non Ariani, Nestoriani, Eutychiani, et
novissimis saeculis Calviniani, Lutherani Socinianique
<nobr><sub></sub></nobr> suarum haereseon figmenta, praedicationibus et
disputationibus propagarunt? Quod quidem felicius
ipsis contingere potuit, quando freti armorum strepitu
atque potentia, aut quando dignitatum auctoritate
vel scientiarum doctrina celebriores facti, vel
denique quando aliquo principum saeculi praesidio
assecuto, omnique verecundiae atque timoris <strong>83</strong> freno
spreto, liberum eis esse potuit suarum opinionum
pravitate, aliorum animos, mores et fidem corrumpere
atque pervertere. Archelaum itaque plaudentibus
<nobr><sub></sub></nobr> sibi populis manifestare non tantum oportebat
suae catholicae legis adversarium nulla vera atque
genuina sacrarum Scripturarum scientia et cognitione
pollere, sed praecipua nostrae fidei mysteria evertere
et suis fabulis abolere: tum etiam omnibus naturae,
tum fortunae bonis atque adjumentis fuisse exspoliatum;
ita ut ejus nomen, mali mores atque facinora,
pluribus nationibus jam tum explorata, prorsus ubique
abominarentur. Quid ergo criminis in ejusmodi
narratione et agendi ratione deprehendi possit, prorsus
non video. Igitur ultro dato quod populus qui
apud Diodoridem disputationem auditurus convenerat
nihil prorsus in Manem fuisset commotus, an non
S. episcopum decebat eum populum de iis omnibus
admonere, quae ex Turbonis et alterius discipuli ore
perspicue cognoverat? An non episcopum decebat
iis omnibus uti praecautionibus atque mediis quae efficaciora
validioraque arbitrabatur pro suae dioeceseos
tranquillitate, suarum ovium salute, et Christianae
doctrinae puritate servanda atque tuenda? Plane
<nobr><sub></sub></nobr> comminiscitur Beausobre, ejusmodi agendi rationem
in crimen vertere conatus. Potissimum cum Archelaus
Manem falso non incusaverit, nec irrationabili
causa in eum excanduerit, falsa confingendo; sed ea
dumtaxat narravit, quae (ut diximus) ex duorum Manetis
discipulorum ore didicerat.</p>
<p>6. Jam vero SS. PP. atque scriptores summa consensione
Manetis necem descripsisse, praecedentia
testimonia in hujus capitis exordio adducta plenissime
patefacere possunt. Beausobre tamen, suis in
Archelaum et Epiphanium episcopos invectivis absolutis,
adhuc nodum in scirpo quaerere studens,
parum diversos laudatorum scriptorum loquendi modos
et phrases animadvertens, molli brachio, censorio
stylo eos vellicat, ut eos discordes esse ostendat,
nec alia de causa, quia Actorum Archelai fidem elevare
contendit <small>[Note: <nobr><sub></sub></nobr> Beausobre, cap. 11, pag. 126.]</small>. Primo ait Epiphanium in describenda
Manetis nece, hanc novis circumstantiis adornasse,
cum affirmavit Manem spinarum aculeo
<nobr><sub></sub></nobr> fuisse excoriatum, ejusque pellem paleis repletam,
cui Albulpharagius Syrorum scriptor suffragari videtur.
Sed hunc (ait ille) probabile satis est, ex Epiphanii
lectione id didicisse et exscripsisse, cum in
Graecorum lingua plurimum esset versatus. Addit
Photium, qui Graecorum relationem ex Archelai Actis
eductam lustravit, testimonium perhibuisse Manetis
pellem aere aut vento fuisse repletam, quemadmodum
follis. Postremum hoc probabilius judicat. Nam
criminosorum et malefactorum pelles, qui a Persis
excoriabantur, aere et non stramine replebantur,
quas sic repletas conservare nitebantur, quemadmodum
de Valeriano imperatore Saporis jussu post
mortem excoriato legitur. Cujus conservatam pellem
deinde Persae imperatorum Romanorum oratoribus,
tamquam gloriosae victoriae monumentum ostendere
affectabant. Caeterum si Graecorum lectionibus atque
narratiunculis credendum est, parem Maneti sortem
subiisse S. Bartholomaeum et monachum Studitam
<nobr><sub></sub></nobr> arbitrabimur. Perperam tandem Epiphanius (addit)
Manichaeos stratos dormire atque cubare consuevisse
supra paleas, aut spinas; memoriam sui patriarchae
agentes, qui excoriatus fuerat spinarum acumine,
ejusque pellem stramine aut paleis repletam. Sed id
confinxisse Epiphanium, idem Beausobre, Augustini
testimonio ductus, affirmat. Qui narrat schisma Romae
Manichaeos inter exortum, quando Constantius Rom.
civis, congregatis simul pluribus hujus sectae hominibus,
ut Manichaica adamussim praecepta observarent,
quam citissime coetus et congregatio illa in
duas factiones divisa est. Nam alii hanc vivendi rationem
ob nimium rigorem deseruerunt, permanentibus
aliis in laudatorum mandatorum rigore atque
observantia. De hoc schismate hic a Beausobre descripto,
<nobr><sub></sub></nobr> opportunius <strong>84</strong> ipsi verba faciemus, potissimum
cum ad varios Manichaeorum gradus nostra
scribendi ratio se convertet.</p>
<p>7. Interim autem vellem ut lector animadverteret
haec omnia quae mox ex Beausobre descripsimus, de
diversis nimirum praecedentium scriptorum et PP.
loquendi modis et phrasibus, haudquaquam rerum
veritatem et Manichaicae necis historiam infirmare
aut evertere. Nam laudatorum scriptorum scopus
minime fuit minutas ac tenuissimas hujus necis circumstantias
describere. Nam alii fusius, strictius
alii, Manem a Persis pelle exutum fuisse asseverarunt
ut is videlicet suarum improbitatum poenas lueret.
Etsi eorum aliquis quidpiam addere censuit,
quod a praecedentibus scriptoribus fuerat praetermissum,
id forte contingere potuit, vel ex vulgari et forte
certa traditione a Persis accepta, vel quia eorum
scripta Persarum usui ritibus et institutis magis atque
magis accommodare nisi sunt. Caeterum illud unum
ab omnibus summa consensione comprobatum et
<nobr><sub></sub></nobr> scripto traditum est, videlicet Manem regia sententia
in eum lata fuisse pelle exutum. An vero pelle exutus
adhuc in vivis existens, an ejusdem pellis detractio
spinarum acuminibus aut ferreo stylo facta fuerit, ad
historiae veritatem non pertinet. Cum hujusmodi circumstantiae
parvi nulliusque momenti sint, nec adeo
necessariae, ut scriptores qui illas addiderunt, aut praetermiserunt
de mendacio aut fabulosis narrationibus
arguamus. Idem prorsus nos affirmare oportet de
ejus cadavere, haudquaquam sepulturae tradito, quod
potius eis vicissitudinibus et in bestiarum ac volucrum
cibo ac nutrimento fuit relictum. Quam agendi rationem
apud Persas aliasque nationes infamiam et opprobrium
minime redolere, gravissimis ductus testimoniis
asseverat Beausobre <small>[Note: <nobr><sub></sub></nobr> Beausobre, ubi supra, pag. 126 et sequenti.
Porphyrius, de Abstinentia lib. IV. Strab., lib. XV.
<nobr><sub></sub></nobr> Assem., tom. III, p. I, pag. 409.]</small>. Sed fundamentum
ex quo hanc conjecturam se haurire ipse auctor contendit,
non tantum tamquam infirmum nutat, sed
prorsus cadit. Videlicet Persas ex horruisse terram
fodere, foveasque in eam facere ad defunctorum cadavera
<nobr><sub></sub></nobr> sepelienda. Idque facere non consuevisse,
maximam ob venerationem, quam elementis adhibebant.
Sed Persas caveas, cryptas atque speluncas
habuisse, quis ignorat? Si igitur ipsis religio erat
foveas in terram non fodere, quia elementis cultum
quemdam et venerationem adhibebant, haud video
cur non potuerint mortuorum corpora in aliis condere
locis, ubi terra suos naturales sinus, foveas caveasque
conservat. Quare tamquam male apposita arbitramur
ea monumenta omnia, quae ex Porphyrio, Assemano,
Hydae collegit, et ad calcem apposuit, cum nihil
prorsus ad nostrum conferant scopum, videlicet Manetis
mortui carnes bestiis atque avibus devorandas
traditas et relictas fuisse.</p>
<p>8. Me tamen non latet tam infamem et truculentam
necem, quae metu et terroribus hominum quorumcumque
esse debebat, Manetis discipulorum animum
nec leviter commovisse. Immo, tum facti audaciores,
maximis cum laetitiae signis et superstitiosae
<nobr><sub></sub></nobr> religionis argumentis eam singulis annis venerari
coeperunt, et ea de causa, solemni Domini nostri
Jesu Christi Pascha abolito, aut saltem a <em>paucis tepidissima
celebritate frequentato,</em> diem dumtaxat quo
Manichaeus fuerat occisus magnis honoribus prosequebantur.
Cujus quippe profani sacrilegique ritus
causam olim Augustinus exaggerabat, et <small>[Note: <nobr><sub></sub></nobr> Augustinus, contra epistolam Manichaei, cap. 8,
Exstat tom. VIII, pag. 113.]</small> quasi
raptus in admirationem, quando videlicet Manichaicae
sectae magistros audiebat, ab eis scistabatur <em>quae
causa esset quod Pascha Domini nullis vigiliis, nullo
prolixiore jejunio indicto auditoribus, nullo denique
festiviore apparatu colerent, cum eorum Bema, id est
diem quo Manichaeus occisus est, quinque gradibus
instructo tribunali, et pretiosis linteis adornato, in
promptu posito, et</em> <strong>85</strong> <em>objecto adorantibus, festivissima
</em><nobr><sub></sub></nobr> <em>quadam solemnitate et maxima animi devotione honorabant.</em>
Hoc, inquam, cum quaereret Augustinus respondebatur
ejus diem passionis celebrandum esse qui
vere passus esset, Christum autem, qui natus non
esset, neque veram, sed simulatam carnem humanis
oculis ostendisset, non pertulisse, sed finxisse passionem.
Ad hocce ergo falsitatis portentum S. Doctor
post suam conversionem animadvertens, ingemuit,
et contra ejusmodi homines exclamabat, qui cum
se Christianos dici vellent, et Christum de femina
natum, et humanum habuisse corpus negabant, <em>ne
passio ejus quod totius jam orbis festivissimum tempus
est, celebrant,</em> alia paschali die <em>Bematis</em> sacrilega solemnitate
subrogata, quam veluti gratissimam, dulcissimam
summoque dignam honore vehementius
colere desiderabant. An vero recentiores Manichaei
solemnes hos ritus adhuc servare consuescant, me
omnino latet. Rogare dumtaxat possem Beausobre et
Bailium qui omni nisu pro Manichaica religione decertarunt
an adhuc quae a nobis ex Augustino recensita
<nobr><sub></sub></nobr> sunt usum obtineant? Horum enim responsiones
nostras praesentes has elucubrationes magis magisque
possent adornare. Haec tandem sunt quae de Manetis
vita, moribus, gestis atque interitu ex veterum
scriptis dicenda occurrunt. Nunc vero ad pleniorem
rerum notitiam ad Archelaum redeamus oportet,
qui Marcelli persuasione Turbonis confessionem et
habitas cum Manete disputationes scripto consignavit.</p>
<br> <h4><center>CAPUT XI.
<em>Fabulosa Manichaeorum philosophiae ac theologiae figmenta,
a Turbone, Manetis discipulo ad catholicam
fidem converso, exsecrata, quae ab Archelao deinde,
Cascharae episcopo, Marcelli persuasione una cum
Manetis disputationibus scripto consignata fuerunt.</em> </center></h4>
<p>Instituendi mihi publicam eam confessionem criminumque
exsecrationem referre, et memoriae mandare,
quam Turbo Manetis discipulus coram Archelao
<nobr><sub></sub></nobr> et caeteris in Caschara Mesopotamiae urbe fecit, protinus
ad ejusdem Archelai scripta provocare, iisdemque
potissimum insistere opus est. Nam cum is
scripto commiserit, aut scripto committere jusserit
tum ea quae ex Turbonis ore poenitentiam agentis
audierat, tum ea quae audacius Manichaeus ipse in
duabus disputationibus catholicis objiciebat, vix dubitandi
locus supererit, nos ea lustrantes quae in Archelai
libris continentur, rerum omnium veritatem
non esse assecuturos. Quidquid enim in contrarium
etiam hac occasione Beausobre confinxit ad horum
fidem evertendam, nihil penitus nobis et veritati
obesse poterit, quemadmodum luculentius suo loco
explicabimus. Et primo quidem praetermissis hujus
sectae praecipuis fundamentalibusque erroribus, quos
in praecedentibus jam annotavimus, quosque omnium
primos Turbo sua publica confessione exsecratus est,
reliqua alia impia, futilia, sacrilega et fabulosa commenta
describere aggredimur.</p>
<p>1. Has igitur inter fabulas illae principalem habent
<nobr><sub></sub></nobr> locum, quas de prima hominum productione, horumque
casu et reparatione Manichaei confingunt. Cum
videlicet asseverant duos illos aeternos, sibique coexistentes,
et ad invicem repugnantes, lucis ac tenebrarum
deos, maximum inter se bellum committentes,
singulos humanas portiones condidisse. Qua in
productione cum tenebrarum auctor suos fines ad
lucem praestandam progrederetur, bonus lucis parens
produxit ex virtute animam, quae dicitur <em>mater vitae;</em>
qua primo ornato homine, et quatuor elementis <strong>86</strong>
veluti induto, deorsum adversus tenebras pugnaret.
Sed cum tenebrarum principes, quasi ad pugnam
provocati, homini restitissent, maximam vim ei intulerunt,
et de illius <em>comederunt armatura, quod est
</em><nobr><sub></sub></nobr> <em>anima</em> <small>[Note: <nobr><sub></sub></nobr> Archelai Acta. apud Valesium et Zacagnium,
pag. 100.]</small>. In tali ergo tantoque discrimine primo
homine constituto, primam pariter ruinam lapsum
atque exitium passum esse fabulantur. Cujus quippe
primi hominis animi corporisque afflictiones, aegritudines,
aerumnas, non ab inobedientiae et gulae criminibus
esse exortas affirmabant, sed a tenebris ipsis,
quibus vehementer afflictus opprimebatur. Haec omnia
autem, antequam coelum, terra, luminaria, firmamentum,
spherae, conderentur, homini contigisse
aiunt. Quare priusquam primus homo in orbem prodiret,
tenebrarum chaos vivens jam inhabitabat, et
luminum patrem exorans, tum benigne et clementer
et exauditus est; cum videlicet immissa in eo altera
virtute, quae ex divina substantia processerat, quae
dicitur <em>spiritus vivens, et descendens,</em> dejecto afflictoque
homini dexteram porrexit, ut eum e tenebris
quibus periclitatus fuerat educeret. Quod impietatis
mysterium necdum animo retinebant, sed externis
etiam ritibus et caeremoniis ipsi Manichaei palam profitebantur.
Cum videlicet sibi invicem occurrentes,
<nobr><sub></sub></nobr> etiam dexteras sibi dabant, ut, nimirum, eo signo
certissime indicarent se e tenebrarum sinu et ergastulis
evasisse <small>[Note: <nobr><sub></sub></nobr> Valesius et Zacagnius, in Archelai disput.]</small>.</p>
<p>2. Sed non minus insana et insulsa erant quae de
ipsius mundi conditione philosophabantur. Nam viventem
spiritum, mundi conditorem, tribus aliis
virtutibus indutum, quas haud nominant, descendisse
confingunt, ut <em>educeret principes Jesu in firmamentum
exiens, quod est corpus ejus sphera.</em> Animatum itaque
firmamentum esse censebant, sicuti et luminaria quae
firmamentum circuire conspicimus. Quorum vitalibus
motibus, tantam vim inesse volebant, ut hominum
voluntates, quae iisdem subesse debent, cum liberi
arbitrii laesione et exitio ad agendum compellerentur.
Ridicula praeterea ridiculis addebant. Cum de terrae
creatione, statu et motu ratiocinabantur, iterum eam
productam asseverantes, quam in orbis medio divina
sustentari virtute minime credebant, sed <em>humeris</em>
cujusdam simulati <em>omophori</em> portari, qui cum eam
<nobr><sub></sub></nobr> portans laboraverit intremiscit. Et haec (aiunt) est
causa terraemotus praeter constitutum tempus. Omnino
ludicra profecto atque blasphema ea sunt quae
de hisce terrae motibus comminiscebantur, quos
causam fuisse affirmabant cur benedictus Pater de
sinibus in cor terrae et interiores hujus partes Filium
suum pareret. Tum materiam, seu tellurem ex sese
plantas et germina produxisse aiebant. <em>Quae cum furatae
essent a quibusdam principibus, tunc aeternus Pater
convocavit omnes principes primarios, et sumpsit iis
singulas virtutes, et fecit hominem hunc, secundum
speciem primi hominis illius, et vexit animam in eum.</em>
Quid vero primariorum principum nominibus intellexerint
Manichaei, minime ex ea Turbonis confessione
indicatum est. Illud unum dumtaxat perspicue
ex praecedentibus verbis conjicitur, duas humani
generis soboles propugnasse, quarum prior cum
Adamiticam praecesserit, viam forte illam ineptam et
deterrimam iis aperuit qui novissimis temporibus
perniciosam erroneamque Praeadamitarum opinionem
<nobr><sub></sub></nobr> propugnarunt <small>[Note: <nobr><sub></sub></nobr> Archealaus, in eadem disput. adversus Manichaeum.]</small>.</p>
<p>3. Sed et alteram causam cur benedictus Pater Filium
miserit in mundum, ex novissima hujus hominis
sobole repetere conantur. Non ea ratione quidem
qua Incarnationis mysterium praedefinitum esse
Scripturae testantur. Sed aiebant ad eam dilecti Filii
sui missionem Patrem adductum fuisse ab aerumnis
et afflictionibus quas hujus hominis anima patiebatur
in corpore. <em>Hac enim de causa,</em> et propter omophorum
Patrem Filium suum <strong>87</strong> misisse, Manichaei docebant.
Cujus quippe Filii in orbem adventum, non in
vera et passibili assumpta carne, sed in simulata
dumtaxat et apparenti hominis specie contigisse, fabulabantur.
Ut videlicet aliorum oculis homo appareret,
<nobr><sub></sub></nobr> qui re ipsa homo non erat; quamvis ex femina
natus ab hominibus putaretur. <small>[Note: <nobr><sub></sub></nobr> Consule quae diximus cap. 9 praecedenti hujus
operis, occasione vindiciarum, nimirum quas pro
Archelao conscripsimus, ut Beausobrianas malignas
interpretationes atque censuras everteremus.]</small> Si quis vero hujus
missionis et adventus finem exquireret, minime hominis
salutem spectasse inficiabantur, nec vero aliae
ruinae aut lapsui hominem fuisse subjectum arbitrabantur
quam illi qui ex carnis corporisque vinculis
oriebatur. Ad quae mala omnia evertenda propulsandaque,
machinam quamdam concinnatam ad salutem
animarum tunc confectam fuisse affirmabant,
qua rota una efformata, duodecim habente urceos,
quibus viventium animae hauriebantur, ut in solis
conspectu adductae, hujus radiis purgarentur, et purgatae
luminari inferiori, lunae videlicet, traderentur.
Sed in duorum illorum luminarium cursu et motu
describendis, quot qualiaque figmenta non excogitabant?
Confingebant enim solem atque lunam <em>duas</em>
esse <em>naves,</em> seu translatorias <em>cymbas</em> coelorum orbem
discurrentes, ea ratione servata, videlicet, ut luna
primum hominum animabus onerata, eas ad subsolanam
<nobr><sub></sub></nobr> regionem transmitteret; ubi animae sursum
deorsumque per quosdam <em>urceos</em> adductae atque reductae,
naves illae onerarentur et exonerarentur,
quoadusque ipsae animae a corporalibus afflictionibus
quibus premuntur se subripere possent. <small>[Note: <nobr><sub></sub></nobr> Valesius, tom. II Hist. Ecclesiast., post animadversiones
et notas ad Socratis Historiam. Et Zacagnius,
in collectanea monumentorum veterum Ecclesiae
Graecae et Latinae.]</small> <em>De substantia
boni Patris omnem animam, atque omne animal
quod movetur partem trahere confirmabant, addentes
quod luna, cum onus quod gerit animarum saeculis tradiderit
Patris, permanent illa (animantia videlicet) in
columna gloriae, quod vocatur vir perfectus. Hic autem
vir</em> (subdebant) <em>est columna lucis, quae repleta est animarum
mundarum, et haec est causa salutis animarum.</em>
Morti praeterea obnoxias esse quorumdam animas,
certo sibi persuadebant; sed de harum interitus
causa quam inepte, quam stolide fabulabantur! Confingebant
enim virginem quamdam decoram et exornatam,
valdeque elegantem, quae furto appetiit <em>principes
qui sunt in firmamento a vivente spiritu educti et
crucifixi.</em> Quo sane in delirio affirmando antiquorum
Graecorum gentilium opinioni eos adhaesisse sequentia
<nobr><sub></sub></nobr> Turbonis verba perspicue patefaciunt. Cum eam
anonymam virginem <small>[Note: <nobr><sub></sub></nobr> Graecorum fabulae de Ephrodito. Consule quae
in nostra dissertatione habita in pontificia conciliorum
Academia conscripsimus, anno 1743, et in Quirinali
palatio recitavimus pro canonibus Gangrensibus
explicandis.]</small> (<em>Venerem</em> videlicet) masculis
tamquam feminam decoram apparere; feminis vero
veluti speciosum et concupiscibilem adolescentem se
exhibere docebant. A cujus quippe speciei decore et
ornatus elegantia firmamenti principes capti, ita libidinum
amore in eam exarserunt, ut istis post eam
currentibus, illico ex illorum oculis se subripuerit.
Sed tunc <em>princeps</em> ille magnus producit nebulas ex
semetipso ut obscuret in ira sua universum mundum.
<em>Qui cum tribulatus fuerit plurimum, sicut homo sudat
post laborem, ita et hic princeps sudat ei ex tribulatione
sua.</em> Haec autem ad Jovem omnium planetarum
principem referre voluisse, ex ethnicorum scriptis
licet conjectari. <small>[Note: <nobr><sub></sub></nobr> Valesius et Zacagnius, ubi supra.]</small> Sed ad easdem malas vicissitudines
subeundas, messium principem quandoque cogi
asseverant. Qui tamen cum se ab illa deceptum virgine
experitur, tanta incenditur ira et inflammatur,
ut super terram famem effundat, hominesque ipsos
morte afficiat. Hinc enim duos mundos, utrumque
<nobr><sub></sub></nobr> <strong>88</strong> ab hominibus inhabitatum exstare docebant. Inferiorem
hunc visibilem et aspectabilem, ea ratione
superiori subjectum, <em>ut omnes homines qui sunt deorsum</em>
radices sursum habeant colligatas. Quare iterum
de eadem virgine fabulabantur, ita disserentes. Cum
ergo princeps messium a virgine fuerit deceptus,
tunc incipiet excidere radices hominum; et cum excisae
fuerint radices eorum, efficitur pestilentia, et
ita moriuntur. Quod si superiores partes radicis validius
<nobr><sub></sub></nobr> concusserit, fit terraemotus, et insequitur
omofori concussio. Mortem similiter ab his malis
derivari credebant; nullum prorsus corporum inter
animorumque aerumnas et interitum discrimen admittentes.</p>
<p>3. Post haec autem ipse Turbo, qui omnia Manichaeorum
fabulosa arcanae philosophiae principia pandere
et exsecrare statuerat, eidem episcopo Archelao
Marcello caeterisque, coram quibus se sistere jubebatur,
quid de animarum transmigratione cum Epicureorum
schola Manichaei docerent palam explicavit.
Idcirco ista subjecit. <em>Dicam autem vobis quomodo et
animae in alia quoque corpora transferuntur. In praesenti
autem corpore quod nunc spiritus primo inhabitat,
parum aliquid ex anima purgatur. Transfunditur
deinde in canem, aut in camelum, aut in alterius animalis
corpus. Si vero anima, quae praesentis corporis
ergastulis clauditur homicidium admisit, jam in elephantorum
corpora transfunditur,</em> <small>[Note: <nobr><sub></sub></nobr> Turbo, in Archelai disputatione, ubi supra.]</small> <em>si messem secuit,
</em><nobr><sub></sub></nobr> <em>in muros.</em> Quarum vicissitudinum, seu transmigrationum
seriem latius explicabant, per omnia rerum genera
discurrentes, ita ut, facto gradu a brutis ad
plantas, ad olera, ad germina et ad res ipsas inanimes,
humanum spiritum in quamlibet infundi et transmutari
posse profitebantur. Quae omnia cum nobiscum
reputaremus, nostram admirationem ejusmodi
Manichaeorum tantopere inter se repugnantia principia
excitarunt, ut ne vix quidem arbitrari possemus,
cuicumque etiam ignaro, sed sanae mentis homini
falsitatem non suboluisse. Cujusmodi potissimum illa
sunt quae de animae nominibus et proprietatibus affirmarunt.
Cum videlicet sequentia ista attributa et proprietates
animae convenire docebant, <em>Mens,</em> nimirum,
<em>sensus prudentia, intellectus</em> atque <em>cogitatio.</em> Quibus
quidem omnibus, magis contrarias et alienas esse
novimus, vel brutorum naturas, vel vegetabilium
proprietates, vel insensibilium rerum substantias,
quam lucem a tenebris, coelum a terra, et astra ab
elementis distare intelligamus. Cum igitur has inter
<nobr><sub></sub></nobr> posterioris ordinis res nullam prorsus concordiam
nullumve societatis vinculum haberi posse Manichaei
ipsi contenderent; quid, quaeso, tam inepte et tam
stolide effutiendo ratiocinabantur, cogitantium substantias
<em>transfundi in fenum,</em> aut in <em>phasellum,</em> aut in
<em>hordeum,</em> aut in <em>spicas,</em> aut in <em>olera, ut et ipsi messores
desecentur et demetantur?</em> Simili ratione quoque de
comedentibus panem, aut de occidentibus pullum
disserebant, dicentes: et qui manducat panem, necesse
est et ipse veluti panis manducetur. Quod si
occiderit pullum et ipse <em>pullus erit.</em> Sed et de animabus
eorum qui hic in terris divitiis abundant, eam
fuisse conditam legem confingebant, ut exeuntibus e
praesenti corporali vita, illae adhuc in pauperum corpora
rejicerentur, coactae primum ad omnes mendicitatis
labores et angustias subeundas, post quas
deinde aeternis poenis cruciandae tradantur. Nec
enim ejusmodi solis figmentis in quaestione de animarum
transmigrationibus haerebant: sed cum ultro
darent corpus atque materiam omnium aspectabilium
<nobr><sub></sub></nobr> sensibiliumque rerum esse principium, idcirco veluti
necessarium esse inferebant <em>ut qui plantaverit Perseam,
necesse esse eum transire per multa tempora, usquequo
Persea illa quam plantaverit concidat.</em> Atque similia
de domorum aedificationibus, vel de iis qui se abluebant
aquis effutiebant. <em>Qui aedificaverit sibi domum dispergitur
per omnia corpora, si quis laverit se in aqua, animam
suam vulnerat.</em> Quod quidem postremum delirium
argumento <strong>89</strong> est Manichaeos non tantum quascumque
<nobr><sub></sub></nobr> civiles profanasque aquae naturalis ablutiones exhorruisse,
sed eam quoque quam ad hominum regenerationem
Christus Dominus instituerat. Haec itaque
et non alia absimilia nobis patefaciunt Manichaicae
sectae homines omnem in hac mortali vita ornatum
cultumque despexisse atque damnasse. Nimisque
propterea sollicitos fuisse et delectatos in paupertate
et inopia, sordium squalore et immunditia, quae
omnia sub ficta pietatis et religionis larva extrinsecus
sacrilege simulare nitebantur. Quid enim aliud
indicat studium illud quo aliorum substantiis enutriri
aliorumque sudoribus sustentari quaerebant? Quid
aliud produnt cupiditates quibus maxime aestuabant,
ut qui in hac secta electi dicebantur optimis alerentur
cibis, sibi ex aliorum largitate et oblationibus
comparatis? Manichaei enim ad latiorem suo quaestui
viam aperiendam, atque ut alios excitarent quo suis
necessitatibus prospicerent et misericorditer indulgerent,
frequentius gehennae poenas aliasque graves,
<nobr><sub></sub></nobr> (ut puto) arcanas aerumnas iisdem comminabantur,
dicentes: <em>Et qui non praestiterit electis alimenta, poenis
subdit gehennae, et transformatur in catechumenorum
corpora usquequo faciat misericordias multas.</em>
Quare auditores talibus deterriti comminationibus,
<em>si quid optimum est in escis, illud offerebant illis electis.</em>
Electi vero non prius aliorum cibis vescebantur
quam superstitiosa isthac uterentur oratione, quam
Archelaus episcopus ex Turbonis confessione hisce
verbis descripsit: <em>Et cum voluerint manducare panem,
orant primo ista dicentes ad panem: Neque ego
te messui, neque mollivi, neque trituravi, nec in clibanum
te misi. Alius te fecit et detulit te mihi. Ego innocenter
te manduco.</em> Postquam secreto autem et intra
semetipsum, nemine audiente, Manichaeus haec proferebat,
ad eum conversus qui ciborum oblationes
detulerat, cum isto sequenti responso grates ei rependere
simulabat: <em>Oravi pro te.</em> Et cum opus facere
illicitum prorsus arbitraretur, ille qui aliorum pane
et cibis vescebatur, in superstitiosae suae sectae testimonium
<nobr><sub></sub></nobr> addebat: <em>Si quis messuerit demetetur. Ita si
quis frumentum in mola miserit, etiam ipse mittetur in
mola. Si quis consperserit, conspergetur. Ita si quis
panem coxerit, excoquetur.</em> Haec ergo, atque ejusmodi
alia mala iis imprecabantur, qui misericordiam cum
eis agebant, et a quibus cibos seu alimenta accipiebant:
quae immanis agendi ratio et eorum animi improbitatem
nimiamque naturae saevitiem patefaciunt.</p>
<p>4. Jam vero omnia fabulosa figmenta de plurium
mundorum essentia, quae superius leviter attigimus,
Turbo ipse coram Archelao luculentius ita explicare
pergit. Et iterum dicunt esse alios praeter hunc quem
videmus mundum, quibus hujus luminaria cum hic
occiderint oboriuntur. Et nova quasi deliria excogitantes,
universi structuram, terrae aerisque proprietates
noscere negligebant, quamvis plus aequo et matheseos
et astrologiae studiis operam dare ostentarent.
Terram ab ambulantibus laedi volebant. Aerem
similiter ab iis qui manus in altum levabant; quia
<nobr><sub></sub></nobr> aer est anima hominum, et animalium, et volatilium,
et piscium, et reptantium paradisum esse (qui mundus
appellatur) credebant. Cujus arbores sunt omnes
concupiscentiae et caeterae seductiones corrumpentes
cogitationes hominum. In quo dogmate propugnando,
forte Joannis verbis ex priori Epistola
depromptis abutebantur. Ea videlicet pravis ejusmodi
allegoriis explicantes. Peculiarem deinde quamdam
arborem in hoc paradiso consitam fuisse, ex qua
bonum cognoscitur, jam et ipsi credebant; sed praecedentes
secuti allegorias, ibi <em>Jesum,</em> et ejus scientiam,
quae est in mundo, designari aiebant, <em>quam qui
acceperit, discernit bonum a malo.</em> Quare Turbo subjiciebat:
Cum mundus Dei non sit, se ex Patre materiae,
eumque omnia in eo contenta exterminari
oportet. Sed si anima e mundo exierit, nec veritatem
<nobr><sub></sub></nobr> cognoverit, <em>Daemonibus tradetur, ut eam doment
in gehenna ignis. Et postquam correpta fuerit transfundetur
in</em> <strong>90</strong> <em>alia corpora, ut dometur, et ita injicitur
in illum magnum ignem, usque ad consummationem.</em></p>
<p>5. Postquam autem haec et similia alia ex sui praeceptoris
doctrina Turbo pari exsecratione narrasset,
quale judicium aut opinionem de antiquis prophetis
fecerint, vel Manichaei habuerint, explicare aggressus
fuit. Nec enim vera umquam vaticinatos fuisse
credebant, quos ab impietatis falsitatisque spiritu et
a nequissimo tenebrarum principe institutos atque
seductos arbitrabantur. Propterea, excaecata (aiebant)
eorum mente a mendacii patre, falsa semper praenuntiarunt
in exitium eorum qui istorum prophetiis
fidem adhibuere. Hinc subdebat: <em>Et si quis sequitur
verba eorum, morietur in saecula, devinctus intra massam,
quoniam non didicit scientiam Paracleti.</em> Hac de
causa enim, ipse <em>Manes suis electis solis,</em> qui non sunt
amplius quam septem numero, praecepit ut cum desierint
<nobr><sub></sub></nobr> manducantes orarent, <em>et mitterent super caput
oleum exorcizatum</em> <small>[Note: <nobr><sub></sub></nobr> Vide quae scripsimus de hoc exorcizato oleo
cap. tertio praecedenti, pag. 32.]</small>, <em>invocatis nominibus plurimis
in confirmationem fidei.</em> Quid autem esset istud exorcizatum
oleum quo profano illo superstitiosoque ritu
caput inungebant, quaenam praeterea nomina ab ipsis
orantibus invocarentur, Turbo ipse prorsus reticuit,
quia illa ignorabat. Nam Manes ipse et principes
pseudoapostoli ejus, qui alta sapere se semper jactabant,
arcanis quibusdam mysteriis suam impietatem
involvere annitebantur, ne denudata tot sacrilegiorum
nequissimorum ignominia, diabolicae religionis
turpitudo nosceretur. Ea exscribere tandem horret
animus quae de Moyse, prophetis et sacerdotibus antiquis
affirmabant. Cum, videlicet, non alium quam
tenebrarum principem hos prophetas fuisse allocutum
contenderent; et idcirco nullum prorsus Judaeos
inter et Christianos atque gentiles discrimen dandum
esse, cum unus et idem Deus passionibus concupiscentiisque
obnoxius ab iis omnibus coleretur.</p>
<p><em>Hos ergo Deus ille in suis concupiscentiis seducit,
</em><nobr><sub></sub></nobr> <em>quia non est Deus veritatis. Et propter hoc quicumque
in illum Deum sperant . . . cum ipso habent vinculis tradi,
quia non speraverunt in Deum veritatis. Ille enim
secundum concupiscentias suas locutus est cum eis.</em>
Haec, inquam, in Deum optimum maximum maledicta
referre et exscribere nos pudet, nostraque
sancta horret religio. Praesertim cum ex eodem Turbone
edoceamur magnum illum et honorabilem Dominum
Sabaoth, cujus nomen coelorum angeli adorant,
orbis terrarum creaturae cum timore venerantur,
et inferorum gentes contremiscunt, cujus natura
summa bonitas, et virtus omnipotentia est, impeterent
ipsi tam audacter et contemnerent, dicentes <em>naturam
habere hominis, et patrem esse concupiscentiae.
Et propterea simpliciores adorant concupiscentiam,
deum eam putantes.</em> Hunc ergo Deum, quem malitiae
et peccati auctorem esse contendunt, cum Judaeis,
Christianis atque gentilibus eum adorantibus vinculis
esse tradendum, ex Scythiano, hujus sectae seniore
<nobr><sub></sub></nobr> principe, asseverabant. Quae quidem omnia non nisi
a stolidis flagitiosisque hominibus poterant excogitari.</p>
<p>6. Sunt tamen duo adhuc praecipua Manichaeorum
figmenta, quae in medium adducere oportet, antequam
ad eorum describendam propagationem progrediamur.
Alterum ad Adami atque Evae emolitionem,
alterum autem ad hujusce aspectabilis mundi
exitium et finem referri debet. Ad primum ergo
quod attinet, Manichaei iis Geneseos verbis abutebantur:
<em>Faciamus hominem ad imaginem et similitudinem
nostram</em> <small>[Note: <nobr><sub></sub></nobr> Genes. I, 26.]</small>, quibus et haec alia addebant, <em>et secundum
eam quam videmus formam.</em> Hic principem suos
alloquentem collegas principes inducebant, quasi diceret:
<em>Venite, date mihi de lumine quod accepimus,
et faciamus secundum nostram, qua principes sumus,
</em><nobr><sub></sub></nobr> <em>formam, et secundum eam quam videmus, quod est
primus homo.</em> Quot ergo qualiave deliria isthaec verba
contineant, quis porro non intelligit; et illa quidem
summo Deo injuriosa, nullum prorsus <strong>91</strong> collegam
sibi aequalem admittenti, quique a nullo extra
se alio, nec lumen, nec attributum, nec quidquam
aliud accipere potest; qui nullam in se externam et
visibilem <em>formam</em> habet, secundum quam creaturas
condiderit; qui tandem Adamum ipsum, non secundum
alterius primi hominis formam, sed ad solam
sui imaginem et similitudinem ex nihilo creavit?
Adhuc itaque naturae lumine repugnante, plures deos
aequales, visibilem corporeamque gestantes formam
confingebant, <em>qui hominem creaverunt, qui Evam quoque
similiter fecerunt, dantes ei de concupiscentia sua
ad decipiendum Adam.</em> Nihil turpius profecto, aut
hisce maledictis nihil scelestius, quibus primorum
parentum conditorem audacius figunt. An mali et
concupiscentiae auctor is esse poterat, quem cum
<nobr><sub></sub></nobr> mundo <em>nec habere partem,</em> nec super mala quae in eo
contingunt gaudere posse, ipsi Manichaei affirmabant?
An non deliramenta loquebantur?</p>
<p>Scythianus vero tandem, qui hujus sectae princeps
auctor fuit, suis in scriptis, de hujus aspectabilis
mundi fine et exitio verba faciens, haec habet: <em>Cum
manifestam fecerit ejus imaginem, tunc ipse omophorus
extra se terram derelinquit et ita dimittitur magnus ille
ignis qui consumat universum</em> in quem omnes peccatorum
animae aeterne cruciabuntur. <em>Tunc autem</em> (addebant)
<em>haec omnia evenient, apparente Jesu in modica
navi, cum vitae matre et duodecim gubernatoribus;
secum etiam habentes lucis virginem, et tertium quemdam
seniorem, cujus nomen Turbo ipse haudquaquam
indicavit. Cum autem magnus ille spiritus vivens, in
sua navi existens apparebit, fiet murus ignis illius
magni, murus venti, et aeris, atque aquae interioris.
Omnia autem in luna habitabunt usquequo totum mundum
ignis absumat. Et post haec restitutio erit duorum
luminarium, et principes habitabunt in inferioribus</em> <small>[Note: <nobr><sub></sub></nobr> Ita legitur in Valesii edit., sed aliter hunc textum
exhibuit Zacagnius p. 22.]</small>.
<nobr><sub></sub></nobr> Hisce ergo commentis ea omnia vaticinia quae de
Mundi exitio, de novissimo judicii die, de judicis
majestate, sacrae litterae docent et praedicant, scelestissime
corrumpebant, ut, labefactata Christi religione,
homines a veritate prorsus recederent, et ad
fabulosa et insana addiscenda figmenta converterentur.
Quare Turbo fidelem suam confessionem, hujusque
doctrinae diabolicae exsecrationem, hisce verbis
claudit: <em>Haec est omnis doctrina, quam tradidit Manes
tribus discipulis suis, et jussit eos in tres mundi
plagas proficisci</em> <small>[Note: <nobr><sub></sub></nobr> De tribus hisce Manetis discipulis, ad pravam
hanc sectam propagandam huc atque illuc missis,
videsis quae in 3, 4 et 5 cap. in superioribus conscripsimus.]</small>.</p>
<p>7. Ut ergo Manichaeorum principes auctores, suis
in philosophiae ac theologiae studiis impie aeque ac
inepte deliraverint, jam ex Turbonis confessione, ab
Archelao Cascharae episcopo scriptis consignata, aut
consignari imperante, sufficientissime arbitror patefactum
<small>[Note: <nobr><sub></sub></nobr> Quidquid in contrarium profert Beausobre ad
elevandam hujus confessionis fidem, in sequentibus
<nobr><sub></sub></nobr> eripiemus, cum de genuinis Archelai Actis et disputatione
verba faciemus.]</small>. Sed in horum figmentis impietatibusque
recensendis nos plurimum laboris subire oportuit.
Cum ejusmodi Archelai disputatio, etiam prout Zacagnii
<nobr><sub></sub></nobr> studio typis commissa, multis verborum anfractibus,
barbaris inusitatisque vocibus, ex Persica,
Syriaca ac Mesopotamiae lingua derivata, referta sit,
et tot tamque gravibus mendis scateat, quae vel a
variorum interpretum oscitantia, vel amanuensium
indiligentia in eam irrepserunt. Nihil tamen falsi in
se continet illa Turbonis exsecratio; nihil habet quod
dubiae sit fidei, nisi quasdam duras et parum scholarum
usui phrases accommodatas, Archelao tamen
coaevas; cum tunc nondum exortae fuerint haereses
<nobr><sub></sub></nobr> illae quae sequentibus saeculis Ecclesiae in conciliis
rejectae, magis perfectam atque propriam loquendi
methodum et ipsis PP. et theologis quoque religiose
<strong>92</strong> sequendam praestiterunt. Suffragatur Augustinus,
qui in suis Operibus hinc illincque ejusmodi nugas et
Manichaeorum fabulas refert, quas sanctus ille doctor
non tantum ut praecavendas omnibus prodit, verum
etiam ut nimium religionis veritati noxias impetit
atque subvertit. Quare minime suspicari licet ejusmodi
Archelai opus et caetera quae ad Diodori seu
Tryphonis pertinent disputationes haud esse genuina,
ut veteres omnes testati sunt; et abundantius ipsi
probare reservamus, catalogum eorum descripturi
qui de Turbonis confessione sermonem habuerunt.</p>
<br> <h4><center>CAPUT XII.
<em>De emortuali Manetis anno. Variae de eo opiniones, pro
quibus conciliandis nonnulla momenta afferuntur.
Beausobrianus scopus in quaestione de qua agimus
explicatur.</em> </center></h4><nobr><sub></sub></nobr> 
<p>1. Emortualem Manetis annum vix definire possumus,
nisi quibusdam certis conjecturis insistamus.
Quarum aliae ad illud tempus pertinent quo ipse haereticus
primo cum Archelao episcopo, deinde cum
Diodoro presbytero, duas illas voluit habere congressiones,
in quibus de falsae suae sectae principiis
atque dogmatibus disputavit; aliae vero desumi debent
ex iis quae in secundo hujus operis capite descripsimus,
in quo contra Paschasium Quesnellum
quaestionem habuimus de tempore quo Manichaica
haeresis mundo damnanda innotuit, quando videlicet
scelestissimus homo prava sua dogmata in orbem
spargere coepit. Ibi namque magni pontificis Leonis
testimonio potissimum insistentes, quo affirmavit
Manetem damnandum innotuisse eo tempore quo
Probus et Paulinus consulatum agebant, cum octava
jam persecutio in Christianos desaeviret <small>[Note: <nobr><sub></sub></nobr> Leo magnus, serm. 2 de Pentecost., cap. 5.
Petavius, Rationario temporum, et in adnot. ad Epiphanium.
Blanchinus, in catalogis ad Anastas. biblioth.
Beausobre, lib. I, cap. 11, p. 128.]</small>, satis
clare patefactum est. Hos autem consulatum gessisse
<nobr><sub></sub></nobr> post Aureliani imperatoris necem, gravissimis adducti
momentis ex antiquorum recentiorumque tabulis,
chronicis atque catalogis, probavimus, illudque
in Christi annum ducentesimum septuagesimum
septimum rejiciendum esse determinavimus, iis videlicet
scriptoribus suffragantibus, quos ad calcem
annotavimus. An vero is annus fuerit emortualis
Manetis, nullibi Archelai Acta innuunt. Quinimmo
horum scriptor a Beausobre tamquam indiligens postulatur,
quod sub uno eodemque Persarum rege
totam Manichaicam tragoediam contigisse affirmare
videatur, cum id prorsus impossibile debeat arbitrari.
Clarissimus tamen Alexander Zacagnius <small>[Note: <nobr><sub></sub></nobr> Alex, Zacagn., in praefat.  10 et seqq.]</small>, qui nec
cursim nec oscitanter hocce argumentum ad examen
revocavit, aliter ratiocinatus est. Is ergo imprimis
S. Leonis Magni testimonio superius laudato insistit,
Manichaicam haeresim orbi damnandam innotuisse
probans quando Probus atque Paulinus consulatum
agebant. <em>Quare</em> (subjicit idem doctus scriptor Zacagnius)
<nobr><sub></sub></nobr> <em>necessario dici debet Archelai cum Manete disputationem,
per quam universo Manetis error innotuit,
accidisse intra Julium atque Decembrem anni Christianae
aeris</em> 277. Hinc censuit benigne esse interpretanda
Archelai verba, quae in capitulo 27 disputationis
legenda occurrunt, cum videlicet coram judicibus,
qui disputationi aderant, volens Manetem perstringere,
eum urget non esse Paracletum a Christo promissum;
alias diu contra suas divinas promissiones
factas, testamento, passione et morte confirmatas, orphanos
<nobr><sub></sub></nobr> sine rectore, duce et magistro, suos apostolos
<strong>93</strong> atque discipulos reliquisset, si Spiritus ille veritatis,
qui omnia docere debebat, post trecentos fere
<em>annos</em> venisset, et quasi Ecclesiae haeredem se esse
confirmasset. Archelaum igitur non ad exaggerandam
Manetis stoliditatem (ut vult Zacagnius) in haec verba
erupisse credendum est, sed cum verborum proprietate
locutum fuisse arbitramur. Nam quamvis rotundum
numerum <em>trecentos annos</em> posuerit, tamen modificatione
quadam usus est, adhibito et interposito
adverbio <em>fere,</em> ad innuendum videlicet tertium Ecclesiae
saeculum tum ad exitum vergere et decurrere,
cum laudata disputatio habebatur. Sed Archelaus
ipse hac in re interprete aut excusatione haud indigebat.
Nam in illius argumenti progressione, ut magis
magisque Manetem urgeret, provocat ad ea signa
quibus universo orbi Spiritus sancti adventum oportuit
patefacere; et quamvis, aut amanuensis lapsu,
aut interpretis oscitantia, de hoc annorum numero
agens, quasi a priori supputandi ratione abscedat,
<nobr><sub></sub></nobr> quando videlicet usurpans illam Christi Domini promissionem,
qua testatum est non multo post se missurum
esse Paraclitum, qui apostolorum et discipulorum
luctum et lacrymas abstergeret, <em>quibus invenitur
post trecentos et eo amplius annos misisse hunc
qui ipse sibi testimonium perhibet.</em> At quis non videt
aut errorem irrepsisse, aut Archelaum aliam supputandi
rationem fuisse secutum? Non enim ibidem
facit mentionem Christianae aerae, sed annorum dumtaxat
qui a Tiberii Caesaris imperio ad Probum ipsum
decurrerant, ea ductus persuasione, ut Manetem magis
atque magis ex Christi Domini promissionibus urgeret
atque perstringeret. A Tiberii quippe morte ad Probi
imperium usque, nonnisi bis centum quadraginta uno
minus anni fluxorunt, ut ex tabulis Petavianis <small>[Note: <nobr><sub></sub></nobr> Archelai Acta, num. 23 pag. 46. Rationario
temporum Dionysius Pet., tom. III, pag. 181 et 185.]</small> liquido
innotescere potest. Quare minime mihi persuadere
possum Archelaum aestu disputationis actum, tam
graviter lapsum fuisse, potissimum cum eum Romani
imperii res latere haud possent; quia tum jam Romani
<nobr><sub></sub></nobr> Orientis partibus et Mesopotamiae dominabantur,
ut omnibus exploratum est. Quod autem Archelaus
ibidem, non de Christianae aerae exordio a Salvatoris
Nativitate desumendo, sed ab hujus morte, quae
contigit Tiberio Romanis atque Judaeis imperante,
disseruerit, illius agendi scopus apprime manifestat.
Quid enim toto laudato illo capite probare nitebatur,
quam Manetem falso sibi Spiritus sancti nomen assumpsisse,
hujus virtutem, potestatem atque dona
sacrilege sibi convenire confinxisse? Quare, ut felicius
sua disputatione id praestaret, provocat primo
ad eas certas Christi Domini promissiones, quibus
apud Joannem dixerat se quantocitius ad Patrem regressurum,
ut suis discipulis locum pararet, Patremque
rogaturum ut daret alium Paracletum, qui in
Ecclesia maneat in aeternum. Quem Paraclitum deinde
vocat <em>Spiritum veritatis, quem mundus non potest accipere,
quia non videt eum, nec scit eum; vos autem cognoscetis,
quia apud vos manebit, et erit in vobis</em> <small>[Note: <nobr><sub></sub></nobr> Joann. XVI.]</small>.
<nobr><sub></sub></nobr> Tandem ad dictorum veritatem magis confirmandam,
subjecit: <em>Non relinquam vos orphanos; veniam
ad vos.</em> Hanc ergo promissionem suis apostolis et
discipulis, quos alloquebatur, Christum fecisse, vix
in dubium revocari potest. Qui sane et illum Spiritum
accepturi erant, non post multos dies, ut essent
veri atque sinceri testes in omni terra praedicationis,
passionis, mortis atque resurrectionis ejusdem. Sed
ejusmodi promissiones Christum fecisse Tiberio imperante
pridie quam pateretur, et Paschate cum suis
discipulis celebrato, quando, jam peracto ultimo suae
voluntatis testamento, Judaei consilio decreverant
horribilem cruentamque necem eidem inferre, quis
ignorare potest?</p>
<p>2. Ut ergo implerentur, tantum temporis decurrere
<nobr><sub></sub></nobr> non potuit, quantum a Tiberii imperio ad Probum
imperatorem decurrisse compertum est. <strong>94</strong> Annos
enim bis centum et quadraginta inter utriusque imperium
consumptos esse, ex Romanorum consulum
et imperatorum tabulis sine ulla haesitatione intelligimus.
Ad quod quidem temporis intervallum, cum
Archelaus animadvertisset Manichaeum tamquam furem
et latronem abjiciendum expellendumque esse
demonstrat; cum is non deferret signa et divinarum
promissionum exempla, quibus ostenderet se esse
<em>Paracletum, qui a Jesu praefiguratus est, in quo mendacem
ignorans fortasse afferet Jesum, qui enim dixerat
se non multo post missurum esse Paraclitum</em> (ait) <em>invenitur
post trecentos et amplius annos misisse hunc,
sicut ipse testimonium perhibet.</em> Tanta ergo temporis
prolatio irritas prorsus divinas reddidisset pollicitationes,
ut Archelaus asseverat. Et partes eorum assumens,
quos in extremo judicii die Christus Dominus
judicaturus veniet, quasi in scenam loquentes
<nobr><sub></sub></nobr> adducit, quotquot a Tiberii imperio ad Probum usque
ex hac luce migrarunt, et ita Manetem compellans
ratiocinatur.</p>
<p><em>Quid dicent Jesu in die judicii illi qui jam vita excesserunt
ex illo tempore usque nunc? Nonne haec allegabut,
Noli nos cruciare, si opera tua non fecimus;
cur enim cum promiseris sub Tiberio Caesare missurum
te esse Paraclitum, qui argueret nos de peccato et justitia,
sub Probo demum misisti; orphanos dereliquisti,
cum ipse dixeris, non derelinquam vos orphanos, cum
ipse dixeris te mox ire missurum Paraclitum</em> <small>[Note: <nobr><sub></sub></nobr> Act. I, 8.]</small>. Disputationis
ergo hujus tempus ab Archelao definitum
fuisse, quis ibit inficias? Si enim tum Probum habenas
imperii tenere asseverat, jam praesentem cum
Manichaeo congressionem ad Christi annum 277 rejiciendam
esse evidentissime significavit, si Petavii
supputationibus fidem adhibeamus; vel in annum
282, si clarissimi Pagii testimonio et rationibus insistamus.</p>
<p>3. Jam vero apprime intelligo omnia quae hactenus
<nobr><sub></sub></nobr> scripta sunt minime ab errore et oscitantia Archelaum
purgare, quamvis perspicue indicaverit suas
cum Manete disputationes contigisse quando jam Probus
Romano imperio dominabatur. Porro annis sex
Probus regnavit, cum sceptrum accepisset anno superius
laudato 277, in eoque permansisset ad annum
282, et in hunc Pagius <small>[Note: <nobr><sub></sub></nobr> Pagius, saecul. III, Critica Historico-Chronologia,
pag. 300.]</small> laudatas disputationes et
Manichaicam necem rejiciat, quam tamen Beausobre
antevertit, arbitratus potius contigisse illius imperii
anno primo. Quam controversiam nunc definire praesentis
otii haud esse potest. Caeterum nobis persuasum
est verba illa quae in Archelai Actis offendimus,
videlicet, <em>post trecentos et eo amplius annos misisse
hunc,</em> errore interpretis, vel amanuensis supinitate in
illam Archelai disputationem irrepsisse, cum potius
legendum sit: <em>post ducentos et eo amplius annos.</em> Etenim
Tiberius vita functus est, anno 37, atque ab hujus
obitu ad Probi imperium, anni ducenti triginta
novem intercesserunt. Verumtamen de hac re satis
<nobr><sub></sub></nobr> disputasse arbitramur. Potissimum cum nostrae huic
conjecturae robur adjiciant illa alia praecedentia Archelai
verba, quibus perspicue indicavit nondum trecentos
integros annos decurrisse. Itaque vel dicendum
foret Archelaum in eodem disputationis capite
non satis sibi constitisse, quod probabilitate caret;
vel anachronismi errorem in interpretem aut in amanuenses
fore rejiciendum. Jam vero ad alia nos gradum
facere oportet, ut caetera persequamur quae ad
Manetis internecionem pertinere judicamus.</p>
<p>4. Et primo quidem Persarum regum series atque
catalogus consulenda sunt, ut videlicet intelligamus
an ea omnia quae de Manichaica tragoedia in superioribus
scripsimus, sub uno eodemque rege contigerint;
quemadmodum indicasse Archelaum, vel auctorem
<nobr><sub></sub></nobr> disputationis quae sub Archelai nomine circumfertur,
Beausobre affirmavit, eum veluti indiligentem
censorio stylo condemnando. Quod igitur ad catalogos
regum Persarum <strong>95</strong> mediae aetatis spectat, certum
est quod, Parthorum regum stirpe exstincta, eorumque
imperio abolito, Christi anno 226, tum Persis
dominari coepisse Artaxarem, seu, ut notat Petavius,
Artaxerum, <small>[Note: <nobr><sub></sub></nobr> Petavius Rationario temporum, tom. III, pag.
146. Agathias, lib. IV.]</small> qui cum quindecim annis regni habenas
tenuisset, eum excepit Sapores hujus nominis
primus, qui diuturniori principatu fruens, <em>ingentibus
jacturis etiam Romanos affecit,</em> ut Agathias affirmavit.
Hisce dictis non refragatur Beausobre, qui, cl. Pagii
criticen secutus, Saporis regnum protrahit ad annum
271 usque, vel ad initium subsequentis anni 272 <small>[Note: <nobr><sub></sub></nobr> Pagius ad annos Christi 271 et 272. Scribit:
<em>Obiit hoc anno Sapores Persarum rex, qui regnavit
unum et triginta integros annos, et ingentibus jacturis
Romanos affecit.</em> Agathias, lib. IV: <em>Eo mortuo, Hormisdas
ejus filius regnum suscepit atque post unum
annum et decimum mensem emortuus est.</em>]</small>.
At Beausobre laudatus, novo de Manichaica historia
systemate excogitato, non tantum Edessenorum
Chronico adhaerens, sibi persuadet ejus natalem diem
in annum 240 contigisse; sed ex silentio Orientalium
scriptorum, servili conditioni Manem alligatum fuisse
<nobr><sub></sub></nobr> negat, arbitratus originem duxisse ex magorum stirpe,
patremque hominem magum habuisse, qui quondam
episcopatum assecutus est, et Manes appellabatur.
Brevi, tempora multa consummasse Manem filium comminiscitur
scribendo; hunc in Graecorum lectione versatum,
mathesi musicaeque, astronomiae, geographiae,
astrologiae, medicinae, picturae, operam dedisse, et in
pingendi arte maxime excelluisse, quemadmodum et in
sacrarum Scripturarum intelligentia vel interpretatione.
In haeresim deinde lapsum esse Manem asseverat.
Qui propterea excommunicatione ab Ecclesia excisus,
laudati Saporis Persarum regis favorem benevolentiamque
assecutus est, et inter aulicos commoratus,
jubetur regem comitari cum is adversus Romanos
praelia instruebat; ea persuasione ratus, quod sibi et
suis militibus mederi posset.</p>
<p>5. Quo autem anno ad medici praestantissimum
munus exercendum a Sapore fuerit assumptus, non
retulit. At conjici potest ex eo tempore quo Sapores,
exercituum copias ducens, vim clademque Romanis
<nobr><sub></sub></nobr> inferebat. Id potissimum contigisse Valeriani imperatoris
tempore, rerum Romanorum memoriae produnt.
Valerianus quippe, dolo Macriani ducis, innocentis
Christianorum sanguinis effusi atroces poenas
Deo vindice persoluturus, a Persarum rege Sapore
captus, et in Perisdem adductus; longo tempore
ludibrio habitus, tandem jussu regis excoriatus, scelerum
suorum luit poenas. <small>[Note: <nobr><sub></sub></nobr> Orosius et Trebellius Valeriani necem describunt
in Gallieni Vita.]</small> At cum ejusmodi praelia
contigissent post annum 254, et Valerianus poenis
exhaustus hominem exuerit septimo imperii ipsius
anno, haud video qua ratione, qua scientiarum cognitione,
qua denique medicae artis peritia, Manes
potuerit tum esse instructus; ut propter omnium
ferme scientiarum cultum Saporis cordi gratus valde
fuerit, ut etiam tamquam medicus optimus et nobilissimus
adhiberetur. Id autem fieri potuisse nemo,
nisi bardus et plumbeus, sibi poterit persuadere. Nam,
Beausobre auctore, natalis Manetis in annum 241
rejiciendus est. <small>[Note: <nobr><sub></sub></nobr> Beausobre, lib. II, cap. 1, pag. 161.]</small> Sapores vero clades in Romanos
<nobr><sub></sub></nobr> inferre coepit anno 245, juxta Baronium; Valeriani
servitus et proditio contigit circa annum 256; hujus
interitus in annum 260. Cum igitur Valerianus improbitatum
solvit poenas, Manes vix decimum nonum
aetatis suae annum attingebat, et quando Sapores contra
Romanos copias suas et exercitum ducebat, adhuc
infans et tenellus esse poterat; cum praedicta Valeriani
proditio et servitus ad decimum quintum aut
sextum decimum ejus aetatis annum referenda sit;
quae supputandi ratio apprime probat non potuisse
<nobr><sub></sub></nobr> tum Manem optimi et nobilissimi medici artem apud
Saporem exercere. Non minus fabulosa videntur quae
narrat idem Beausobre <strong>96</strong> de Manetis ordine vel sacerdotio,
de omnium sacrarum Scripturarum intelligentia
et interpretatione, ob quas in haeresim lapsus,
et catholica communione privatus, se in Saporis aulam
recipere potuerit, ea benevolentiae praesidia sibi
comparando quae idem auctor in superioribus recensuit.
Aeque fabulosa censeri debent quae de hujus
ministeriis et parochiali munere, quaeque de habitis
contra Judaeos et magos atque gentiles pro catholica
religione disputationibus, antequam ab Ecclesia excideret,
quae noster criticus ibidem sine auctore fide
digno comminiscitur <small>[Note: <nobr><sub></sub></nobr> Beausobre, lib. II Hist. Manich., cap. 4.]</small>. Quid enim? Cum Sapores
hujus nominis primus Persarum rex diem clausit,
Manes vix decimum nonum aut vigesimum suae
aetatis annum attingebat, ut jam vidimus. Igitur quomodo
jam contra SS. canonum regulas hunc sacerdotio
initiatum fuisse arbitrabimur, deinde ob haeresim
<nobr><sub></sub></nobr> communione privatus, et ab Ecclesia expulsus
fuerit, antequam Sapores obiret; scilicet quando rex
iste, fortuna duce, et copiarum multitudine, exercitus
ducebat, ut clades Romanis inferret? Nemo sanae
mentis, qui somniis fidem non adhibeat, id sibi poterit
persuadere. Immo aliquot annos percurrisse
inter lapsum Manetis in haeresim et Saporis mortem
idem Beausobre supponit. Idcirco adhuc etiam praeproperam
illius ordinationem fuisse eum affirmare
oportebat. At diligens artis critices scriptor, qualem
se esse Beausobre jactat, ad hanc rerum repugnantiam
minime animadvertit, eo dumtaxat studio ratus,
ut veterum Graecorum Latinorumque PP. testimonia
infirmet et dejiciat. Propterea novitatibus potius indulgens,
multa paradoxa et fabulas in suum transtulit
opus, Persarum Assyriorumque scriptorum testimonia
laudando, qui longe a Manetis aevo floruerunt.</p>
<p>6. Regum Persarum deinde characteres animique
dotes, studium, et agendi rationem, ad quamdam
eruditionis copiam ostendendam, describit. Et quadam
<nobr><sub></sub></nobr> usus digressione, antiquam illius gentis religionem
commemorat, hancque diu obsoletam Saporis
Persarum regis studio florescentem factam fuisse asseverat.
Hujus praeterea regis prudentia, fortitudine atque
justitia laudata, gradum facit ad explicandam etymologiam
illius vocis <em>magorum.</em> Quo vocabulo Persidis
presbyteri atque philosophi se vocitare consueverunt.
Multa quoque subdit de Zoroastris philosophia,
studiis, theologia, religione atque cultu. Tantasque
tandem nugas, ineptias, jocularesque interpretationes
attexuit, quas referre summopere virum cordatum et
religiosum de Christianis rebus agentem dedecere
arbitramur, et idcirco haec et ejusmodi alia silentio
praetermittere duximus necessarium.</p>
<p>7. Itaque potius nobis inquirendum supererit sub
quo Persarum rege Manes debitas improbitatum poenas
luere coactus fuerit. Quo in otio non multum
operis nos oporteret impendere, si pariter adversarium
parumque in dictis sibi constantem Beausobre
<nobr><sub></sub></nobr> non haberemus. In mentem ergo primo revocamus
quae paulo ante de mortis regis Saporis anno descripsimus.
Quem cum Hormisdas filius excepisset <small>[Note: <nobr><sub></sub></nobr> Pet., Ration. temp. part. III describens succes. I
Persar. reg. mediae aetatis, pag. mihi 146 Venetae
editionis.]</small>, ut
Persarum annales probant, et Beausobre etiam ultro
concedit, duos dumtaxat in imperio annos insumpsisse
exploratum est. Is autem Varanem hujus nominis
primum habuit successorem, qui vix tertio regiminis
anno absoluto ex hac luce migravit, relicto
Varane II, illius regni successore et haerede. A quo
autem Christi anno repetendum sit exordium regni
<nobr><sub></sub></nobr> Varanis II <small>[Note: <nobr><sub></sub></nobr> Vide cap. 3 libri seq., in quo Rom. pont. agendi
ratio ad disperdendas Manichaeorum scripturas a notis
criticis Beausobrianis vindicatur.]</small>, non conveniunt inter se Petavius,
Pagius, aliique cum Beausobre. Illi autem contendunt
ab anno 276 desumendum esse. Contra vero
Beausobre diversis insistens conjecturis, in sequentem
277 esse rejiciendum fabulatur. Propterea
<strong>97</strong> Manetis supplicium, non sub Varane II, sed sub
ejus praedecessore Varane I contigisse sibi adulatur.
Sed ad hujus scribendi ratiocinandique scopum, opus
est attendamus. Tamquam certum ergo primo cum
Pagio supponit Saporem ab anno bis centum et uno
supra quadraginta Persarum regni habenas assumpsisse,
easdemque ad annum bis centum septuaginta
duos tenuisse. Hormisdae vero hujus filio et regni
successori, non duos integros, sed annum unum et
dies decem, vel menses decem, imperii adjudicavit.
Crediditque sub hoc rege Manetem, primo a Sapore
e Perside exsulatum abire coactum, in Persidem iterum
se recepisse, novoque regi quemdam <em>Revelationum</em>
librum, variis perfectissimisque picturis adornatum,
<nobr><sub></sub></nobr> exhibuisse. Librum porro hunc non diversum
fuisse ab Evangelio Manichaei, in quo falsa Jesu
Christi historia continebatur, ex quodam Photii testimonio
sibi Beausobre persuadet. Qui praeterea dolendum
esse fatetur quod hujus operis exemplaria,
temporum invidia hominumque odio, prorsus perierint,
cum in se comprehensum haberent fetum sapientioris
hominis, qui ea aetate in Orientalium philosophiae
studiis impenderit. Postremo intolerabilem
abusum eam praelatorum et saecularium principum
religiosam oeconomiam appellat, qua ejusmodi perniciosos
libros, ad populorum fidem, pietatem et mores
depravandos aptos et ordinatos, flammis disperdi
et concremari jussum fuerit; cujus quippe operis an
aliquae saltem reliquiae sive fragmenta apud veteres
scriptores Orientales, Arabes et Persas supersint, se
ignorare fassus est. At veterem, adhuc hodie servatam,
Ecclesiae praxim Beausobre hic et multis aliis
in locis impetere et calumniari voluisse, quis non videt?
Nos ejusmodi dicteria falsasque calumnias refellere
<nobr><sub></sub></nobr> reservamus cum de M. Leonis aliorumque
PP. decretis contra Manichaicos libros editis sermonem
erimus habituri. Neque deinde nobis opus est
in iis immorari quae ibidem subjecit, cum de Persarum
ritibus et caeremoniis ad quemdam cincturae
usum pertinentibus verba facit. Quem inter Zoroastris
moralia praecepta annumerari, ex Hyda auctore,
asseverat. Quare inde concludit, Persas eamdem
prorsus virtutem <em>cincturae</em> tribuere, quam Romani
catholici <em>signo crucis et aquae</em> benedictae inesse confingunt,
videlicet pro expellendis daemoniis et liberandis
ab eorumdem violentia hominibus. Concludit
igitur utrumque illum ritum, Persarum videlicet,
Mahumedanorum et Christianorum omnimodam redolere
superstitionem. Quemadmodum tandem Hormisdas
Persarum rex laudatum Manetis Evangelium
gratiose excepisset, et se Manichaeum fecisset, animadvertit.
Cujus regis exemplum cum plures brevi secuti
essent, nomen auctoritatemque apud Persas facile
<nobr><sub></sub></nobr> sibi vindicavit.</p>
<p>8. Verum, subdit, regis protectio haud multum
Maneti prodesse potuit, ut tutius atque securius viveret.
Christiani enim et magi eum suis religionibus
adversari intelligentes, statim infensi eidem facti
sunt, quorum furorem ut evaderet, Hormisdas rex
praesidium simul et munimen in quodam inexpugnabili
castro eidem suppeditavit, ut illic, videlicet, eam
necem praecaveret, quam dubio procul tot tantorumque
inimicorum furor et impetus ipsi attulissent.
Hormisdas tandem extremam diem clausit, consumptis
vix in imperio duobus annis, ut fert communis
scriptorum opinio, quibus nec Beausobre repugnare
<nobr><sub></sub></nobr> ausus est. Qui hujus mortem referunt ad annum
273 aut 274, affirmantes successorem habuisse Varanem
I, ejus filium. Is Patris exempla secutus, Maneti
munimen atque praesidium in exordiis sui regni
exhibebat. Sed deinde, ethnicorum magorum Judaeorumque
in eum persecutione recrudescente, et
in quadam disputatione <strong>98</strong> publica ab iis superatus,
tandem veluti haereseon auctor necatus est.</p>
<p>Quale autem supplicii genus regis decreto subierit,
certo ibi Beausobre non definit. Tamquam Saducaeum,
dumtaxat, capitali poena fuisse occisum asseverat,
variorum opinionibus laudatis, Hydae videlicet,
qui eum cruci affixum fuisse ad urbis portam
affirmat, vel abbatis Renaudot asserentis <em>pellem eidem
vivo detractam, fenoque repletam suspensam esse
ad aliorum terrorem.</em></p>
<p>Cui testimonio, subdit librum cujusdam incerti
auctoris, Persarum historiam describentis, vel Abulpharagii
qui dicit pellem Manetis post mortem detractam
fuisse <small>[Note: <nobr><sub></sub></nobr> Abulpharagius Dynast. Beausobre, lib. II, cap.
4, pag. 206.]</small>. Quod verisimilius indicavit Valeriani
<nobr><sub></sub></nobr> naturali morte pereuntis exemplo ductus, cui
Sapores pellem detrahi jussit, ut eam videlicet Romanis
objiceret ad arrogantiam superbae hujus nationis
comprimendam. His opinionibus et tertiam
subjecit, qua asseveratum est Manem occisum fuisse
suspensum in duasque partes divisum, partem quidem
ad unam, partem vero ad alteram urbis portam.
Quare factum est ut loca ista appellarentur <em>Manes
superior</em> atque <em>Manes inferior.</em> At sub Varane I haec
omnia contingere potuisse, quis sibi persuasum habebit?</p>
<p>Hunc enim, spectatis testimoniis accuratissimorum
scriptorum, jam vivere desiisse anno 276 exploratum
est. Itaque Aurelio Probo Augusto et Aruntio Paulino
cons. illius haeresis damnanda innotescere haud potuit,
neque cum Archelao episcopo et Dioride presbytero,
vel, ut mavult Beausobre, cum magis,
ethnicis, Judaeis, potuit disputare, cum jam non esset
in vivis ob necem quam praecedenti anno regis
<nobr><sub></sub></nobr> decreto eum oportuit subire. Nos ergo ad ejusmodi
ambages et scopulos praecavendos, Patrumque Graecorum
et Latinorum testimoniis insistentes, ad annum
277, quo tempore Varanes II Persis dominabatur,
ipsius Manetis necem protrahimus. Vix ac ne
vix quidem Beausobrianis dictis subscribendum esse
censentes, qui non alium sibi scopum praefixit quam
vanum inutilemque dubiae, jocularis et indigestae eruditionis
apparatum congerere; ut videlicet suis illiciis
incautos deciperet lectores; fabulosis quibusdam
traditionibus, ex ignotis impurisque fontibus derivatis,
sinceram constantemque Ecclesiae catholicae traditionem
ad exitium perducendo, ut disertius in subsequenti
capite probare aggredimur.</p>
<br> <h4><center>
<strong>99</strong> CAPUT XIII.
<em>An Archelai Acta cum subjectis disputationibus contra
Manetem habitis, prout circumferuntur, vera et genuina
sint. Beausobre opinio ad examen perducitur,
illiusque argumenta tamquam infirma refelluntur.</em> </center></h4><nobr><sub></sub></nobr> 
<p>1. Mihi maxime deesse viderer, si, fusiori calamo
explicatis iis omnibus quae ad Manetis originem, haeresim,
errores, facinora, atque supplicium pertinent,
animum serius in eam disputationem et Acta non
converterem quae sub Archelai, Cascharae episcopi,
nomine circumferuntur. Integrum enim atque perfectum
fuit hocce opus publicis typis Romanis sacrae
congregationis Propagandae Fidei commendatum,
Christi anno 1698, illudque maximis studiis et labore
erudite ornavit clarissimus et praestantissimus vir
Laurentius Alexander Zacagnius Vaticanae bibliothecae
<small>[Note: <nobr><sub></sub></nobr> Beausobre, lib. II, cap. 4, pag. 201, contendit
hanc Manotis confictam disputationem veteribus catholicis
<nobr><sub></sub></nobr> scriptoribus Patribusque occasionem dedisse
Archelai fabulosa Acta conscribendi. Nos tamen hujus
argumenta sequenti capite refellere reservamus.]</small>
<nobr><sub></sub></nobr> praefectus in sua veterum monumentorum collectione
Ecclesiae Graecae et Latinae. Hocce autem opus
omnium eruditorum suffragio exceptum fuisse, quoadusque
in lucem prodiit Beausobriana de Manichaeis
Historia, nemo est qui ignoret. At cum ab anno
1740 idem Beausobre suum opus Amstelodami typis
commiserit, jam tum de veritate Historiae Archelai
et laudatorum Actorum authenticitate, ab eruditis
etiam catholicis dubitatum est; qui ex una parte ad
veterum traditiones secum recogitantes, ex altera
vero adversa parte argumenta quibus horum fidem
et auctoritatem Beausobre elevare et evertere contendit
perpendentes, jam facile in eam persuasionem
adduci potuerunt, vel prorsus ejusmodi Historiam
esse fabulosam; aut multa saltem in se continere
quae rerum veritati illorumque temporum rationi,
civilium rerum moderationi et Ecclesiae rebus repugnant.
Quae quidem omnia cum eripere aut saltem
conciliare statuissem, primo occurrit Eusebii Caesariensis
<nobr><sub></sub></nobr> aliorumque illius aevi scriptorum silentium,
cui potissimum Beausobre insistit, ex quo negativo
argumento contendit Archelai Acta, et subjectas
duas disputationes, commentum et fabulas continere.
Verum nullius eruditi viri animum hocce Eusebii,
aliorumque illius aevi scriptorum silentium movere
posse aut debere arbitror. Quid enim? Manichaei
res, disputatio, exsiliumque contigerunt tertio Ecclesiae
saeculo labente, Persica Syriacaque lingua Archelai
Acta et duae subjectae disputationes scriptae fuerunt.
Non mirum igitur, si ad Eusebii manus ejusmodi
monumenta non pervenerunt, qui post primum
celebratum Nicaenum concilium Ecclesiasticam conscripsit
Historiam, illique Manichaica dumtaxat innotuit
haeresis, quam in suo Chronico ad annum 277
descripsit. Si hocce scriptorum illius aevi silentium
Beausobriano scopo prodesse posset, in medium adducere
eum oportebat Syros et Persas scriptores qui,
illius gentis Ecclesiae statum Manichaicasque res describentes,
hanc Archelai Historiam disputationesque
<nobr><sub></sub></nobr> negarent, aut silentio prorsus occulerent. Sed ubi
sunt? Pauci ea aetate scriptores floruerunt qui id
praestare possent. Nam si Graecos consulamus, quos
Syrorum et Persarum res latuerunt, dumtaxat occurrit
Anatolius Laodicaenus, qui sub Probo floruit,
vel Pierius presbyter Alexandrinus sub Caro et Diocletiano,
aut Methodius, qui sub eodem Diocletiano
martyrio fuit caesus, quippe contra Porphyrium et
Origenem scripsit, Arnobius rhetor, et ejus discipulus
Lactantius. Hos autem omnes ob summam locorum
distantiam, nullumque eos inter Persas et Syros
commercium. Manichaicas res latere <strong>100</strong> debuisse,
quis non intelligit? Mirum ergo esse haud debet si illius
aetatis scriptores desideramus qui Archelai Acta et
disputationes recensuerint. At non longe post Nicaenum
primum concilium Manichaicas res ad Graecorum
notitiam pervenisse exploratissimum est. Quarto
enim saeculo currente, hoc est anno 348, Cyrillus Hierosolymitanus
episcopus, catechesi sexta, occasionem
<nobr><sub></sub></nobr> non tantum arripuit, Scythiani, Terebinthi et Manetis
haeresim insectandi; horum erroribus patefactis,
sed etiam Archelai episcopi Mesopotamiae meminit,
qui Maneti e carcere fugienti occurrit, <em>et Graecorum
auditorium constituens, etiam philosophis judicibus eum
redarguit; ne si Christiani judicarent ad gratiam aliquid
judicasse viderentur.</em> Verbis porro hisce, Archelai
cum Manete disputationes et Acta indicata esse,
quis ibit inficias? At dicat, amabo, Beausobre ex
quibus fontibus Cyrillus haec haurire potuit, nisi ex
satis vulgata traditione Macarii forte et Maximi, illius
Ecclesiae episcoporum, quae traditio jam fidem auctoritatemque
obtinuerat; vel ex aliqua Persica, aut
<nobr><sub></sub></nobr> Syriaca scriptura, quam prae manibus habebat. Somniasse
autem, vel studiose comminisci voluisse Cyrillum
in eorum institutione qui sacro lavacro illuminandi
erant, minime censendum est. Alias PP.
omnes qui sua aetate et post eum floruerunt ipsum
de errore notassent, et scriptis exagitassent, commentitiam
prorsus esse Archelai cum Manete disputationem
scribentes. Unum interea non est praetermittendum,
quod plurimum valere potest ad alia et
alia Beausobriana argumenta refellenda. Cyrillus
videlicet Archelaum Mesopotamiae episcopum appellavit.
Nullibi autem cujusnam urbis episcopus fuisset
indicavit. Quam tamen oeconomiam seu cautionem
minime secutus est Epiphanius, qui haeresi 66 Archelaum
Cascharae episcopum appellavit <small>[Note: <nobr><sub></sub></nobr> Lib. I, cap. 12, pag. 130, in notis, num. 4.]</small>, et in
reliquis ipsi Cyrillo subscripsit, ampliorem tamen de
Manichaicis hisce rebus relationem contexendo. Contendit
deinde Beausobre hujus operis autographum
numquam Syriaca lingua fuisse conscriptum, illudque
<nobr><sub></sub></nobr> primo ex Graecorum fraude in lucem prodiisse.
Propterea colligit nihil aliud nisi purum commentum
redolere. Laurentium Zacagni pariter velicat quod
scripserit Epiphanium Graeca consuluisse exemplaria.
At injuria quidem cl. virum carpit. Is enim Hieronymi
non tantum testimonio id probat, verum etiam
gravissimas affert conjecturas, quas inter illam, videlicet,
quod Archelaus de solaris cursus spatio
agens, <em>sphaeram</em> illud a Graecis vocari ait capite 32.
Itaque autographum illud in Graecorum lingua primo
prodire haud potuit; sed ab aliquo interprete, qui
eorumdem Actorum versionem e Syriaco in Graecum
eloquium elucubravit, ut in notiorem linguam transfusa,
cuncti per orbem fideles plenissimam eorumdem
notitiam habere possent. Sed Graecam ipsam
versionem, de qua agimus, Epiphanio esse antiquiorem
constat, qui insignia eorumdem excerpta Graece
refert in Manichaeorum haeresi. Nec dici potest (subdit
idem Laurentius Alexander <small>[Note: <nobr><sub></sub></nobr> Hieronymus. de Scriptoribus Eccles., cap. 72.]</small> Zacagni) ea ex
Syriaco exemplari, Epiphanium ipsum Graece fecisse,
<nobr><sub></sub></nobr> cum omnia, quae ab eodem ex Actis disputationis
Archelai cum Manete afferuntur in Latina quam edimus
versione totidem verbis reperiantur. Neque aliquid
conficit quod inter Latinos scriptores primus
qui hujusmodi Acta recensuit fuit S. Hieronymus <small>[Note: <nobr><sub></sub></nobr> Zacagni, in praef., num. 4, pag. 4.]</small>,
qui circa Christi annum 392 floruit. Cum potius eorumdem
Actorum mentionem facere debuisset Philastrius
Brixiensis episcopus, qui jam pridem, anno
videlicet 370, ut notat Beausobre <small>[Note: <nobr><sub></sub></nobr> Videsis serm. prologomen. Isaaci Beausobre
ad II part. Manich. Hist.]</small>, sed accuratius
Caveus <small>[Note: <nobr><sub></sub></nobr> Guilielmus Cave, saeculo Arian., pag. 172.]</small>, anno 380, haereseon catalogum conscripsit.
At quale judicium eruditi fecerint de Philastrii
studio et scriptis, ex eodem Beausobre et Guilielmo
Cave conjicere licebit. Graecorum enim scriptorum
fere omnia <strong>101</strong> monumenta Philastrium latuisse,
opus illud ab eo concinnatum manifeste judicium
minus accuratum prodit.</p>
<p>2. Beausobre ipse Philastrium inscitiae oscitantiaeque
non semel insimulat, ut apprime noverunt qui
ejus Manichaeorum Historiam lustrarunt. Si ergo ipse
<nobr><sub></sub></nobr> nullam fidem Philastrio esse adhibendam censuit, et
hac de causa eum exagitat, cur deinde ipsius silentium
sibi favere posse arbitratur? vana conjectura et
ratiocinatio, apage. De interprete deinde, cum Beausobre,
tum Zacagnius verba faciunt, sed eidem opinioni
animum minime accommodant. Zacagnius namque
ad concilianda S. Hieronymi, Epiphanii et Heracliani
Chalcedonensis testimonia, provocat ad Photii
auctoritatem, qui cod. 87 ejusdem Heracliani
quaedam excerpta referens, haec verba subjicit, quae
cap. 39 horum Actorum legimus, quaeque confirmare
videntur eadem acta ab Hegemonio fuisse scriptu
consignata <small>[Note: <nobr><sub></sub></nobr> <em>Quoniam vero placuit Marcello disputationem
hanc excipere, atque describere, non potui contradicere,
confisus de benignitate legentium, quod veniam dabunt,
si quid imperitum aut rusticum sonabit oratio. Hoc enim
</em><nobr><sub></sub></nobr> <em>tantum est quod studemus, ut rei gestae cognitio studiosum
quemque non lateat.</em> Et clarius in eodem cap.
ultimo: <em>Quibus postea agnitis, Archelaus adjecit ea
priori disputationi, ut omnibus innotesceret, sicut ego,
qui inscripsi, in prioribus exposui.</em> Zacagnius, ut supra.]</small>. Igitur verisimile Zacagnius arbitratur
<nobr><sub></sub></nobr> Archelaum ipsum nonnulla priori disputationi suae
postmodum addidisse, et in eam sententiam lubens
venit, ut Epiphanium atque Hieronymum cum Heracliano
conciliari posse crederet, si dicamus Archelaum
Syriaca primum lingua cuncta quae coram delectis
judicibus adversus Manetem protulerat divulgasse;
Hegemonium vero quae ab Archelao jam edita
fuerant meliori non solum ordine digessisse, verum
etiam exordio, epilogo aliisque nonnullis locupletasse,
ut omnibus numeris absoluta celeberrimae
hujus disputationis Acta ad posteros transmitterentur.</p>
<p>3. Has Zacagnii rationes atque conjecturas satis
speciosas Beausobre judicabit, quas tamen probari
non posse contendit, cum formulae ab Archelao adhibitae
ad Christi personam et incarnationis mysterium
explicandum innuant eas originem habuisse ab homine
qui floruit et scripsit post Nicaenum concilium, videlicet
circa annum 330. At Beausobre minus sibi in
suo conscribendo opere constare jam exploratum est
ex iis quae contra Archelaum cap. 9 superius objecit.
<nobr><sub></sub></nobr> Contendebat enim disputationem de qua agimus
prorsus esse refertam loquendi phrasibus quae Arianorum,
Nestorianorum, Eutychianorum haeresibus
apertissime favent. Unde ne negotium nobis facesseret
cap. 9 hujus operis Archelaum ipsum ab hujusmodi
malignis notis purgare nisi fuimus <small>[Note: <nobr><sub></sub></nobr> Consule quae scripsimus cap. 9 et 10 hujus
libri ad purgandum Archelaum ab omni haereseon
nota.]</small>. Male
tandem imperitus censor concludit quod cum nemo
ex antiquis auctoribus Syris ei occurrerit, qui mentionem
fecerit aut Archelai, aut ejus disputationis, se
coactum fuisse profiteri atque concludere, aut ejusmodi
Historiam suppositam, aut excogitatam fuisse
ab eodem Hegemonio, aut eam accepisse ab aliquo
viro ex Mesopotamia orto, et a Turbone forte, qui
Manichaeum viderat, hujusque sectae nomen dederat,
quamque aliis deinde quamplurimis circumstantiis a
se ipso excogitatis reddidit adornatam. Hocce judicium
hausisse concludit a quodam viro docto recentiori,
qui credidit praefatum opus Archelao minime
fore adjudicandum. Sed Hegemonium ea addidisse,
<nobr><sub></sub></nobr> vel detraxisse, quae opportunius judicavit. A qua
opinione se non posse abscedere fatetur, quoad usque
clariora argumenta sibi non fuerint exhibita aut
suppeditata. An tute vero Beausobre communiori
persuasioni defuerit, quando praeter laudatorum scriptorum
testimonia, alia sequentium saeculorum accedunt?
Quando Photius, Petrus Siculus, caeterique
emunctioris <strong>102</strong> critices homines, laudata Archelai
Acta et disputationes probarunt, multis verbis non erit
opus patefacere; cum satius de similibus negativis
argumentis in praecedentibus sermonem habuerimus,
et Beausobre ipse, pro suo marte dumtaxat comminiscendo,
quaestiones proponat atque resolvat. Cujus
generis quidem est altera quam instituit, an Cascharae
disputatio vere exstiterit, vel commentitia sit dicenda.
<em>Cascharae disputationem</em> dixisse fatetur, cum certo
affirmare non possit, vel inficiari, Manetem quandoque
cum aliquo orthodoxo episcopo de suis erroribus
disputasse, vel congressiones habuisse. Lectores hac
<nobr><sub></sub></nobr> de re certiores reddere non posse ait, cum antiquorum
scriptorum varia exempla supersint, illorum,
videlicet, qui supposititias quasdam disputationes
non tantum haereticos inter atque orthodoxos episcopos
excogitarunt, sed cum apostolis et haereticis
fuisse habitas commenti sunt. Exemplum affert librorum
Recognitionum, qui sub Clementis nomine
circumferuntur, in quibus temere esse ait historiam
<nobr><sub></sub></nobr> S. Petri contra Simonem Magum disputantis. Credit
(ait) Guilielmus Cave fabulosam hanc narrationem a
Bardesane, Graeci eloquii peritissimo, ex Syria aut
Mesopotamia adductam fuisse. At quis ex eruditis
Historiam Litterariam Guilielmi Cavei suis oculis non
lustravit? Is sane ejusmodi historiam fabulosam narrationem
continere non affirmavit. <small>[Note: <nobr><sub></sub></nobr> Guilielmus Cave, Hist. Lit., saeculo apost.,
pag. 18: <em>Hos decem libros e Graeco in Latinum sermonem
</em><nobr><sub></sub></nobr> <em>transtulit Rufinus presbyter Aquileiensis, nec
quisquam fabulam olere affirmavit.</em>]</small> Opus antiquissimum
esse ab Origene quoque laudatum, sincere
fassus est. Non illud Clementi adjudicavit: inter
hujus supposititia Opera recensuit; sed non eo sensu,
ut quae in iis continentur fabulas redolerent, sed
quia quod aliis forte auctoribus erat adjudicandum,
Clementis nomen praeseferat. Male ergo ad hujusmodi
exempla et Cavei testimonia provocavit Beausobre <small>[Note: <nobr><sub></sub></nobr> Beausobre, lib. I, cap. 12.]</small>,
ut Archelai acta et disputationes prorsus commentitia
esse ostenderet. Nec Beausobre satius duxit similibus
nugis horum Actorum fidem sensim elevare. Sed graviora
evidentioraque falsitatis argumenta sibi mutuari
posse intendit, ex loco ipso in quo habitam esse disputationem
describitur. Primo in una Mesopotamiae urbe
<nobr><sub></sub></nobr> publice a Manete et Archelao fuisse disputatum dicitur.
Secundo eam urbem in Romanorum potestatem fuisse
redactam; tertio urbem illam Caschara aut Carchara
fuisse appellatam. Igitur comoediae disputationis Archelai
hos tres characteres convenire, laudata Acta
produnt. Si itaque nullam inveniamus urbem cui
talia conveniant, necessario fatendum est prorsus
fabulosam esse disputationem, quoniam auctor scenam
habitam esse in loco confinxit, qui haudquaquam
reperitur. Urbem hanc Mesopotamiae diligentius Zacagnium
inquisivisse animadvertit. Qui demum sibi
persuasit laudatas tres notas aut characteres celeberrimae
urbi Carrae convenire posse, quae celebrior
deinde facta est, ob Crassi cladem, ut Ammianus
Marcellinus notavit. Hanc vero urbem Romanorum
fuisse coloniam, varia numismata patefaciunt, ut
videre est apud Spanheim, Celarium aliosque. Zacagnio
autem ita ratiocinanti fundamenta suppeditavit
quorumdam scriptorum Latina versio, quae habet
<nobr><sub></sub></nobr> nomen <em>Charra.</em> Deinde in veterum historiis nullam
Mesopotamiae urbem invenit Romanis subjectam, Cascharam
aut Carcar appellatam. Sed similia nomina
potius attributa fuisse urbi in Arabia Felice sitae, ut
videre est apud Anonymum Ravennatem, Geographiae
scriptorem, vel apud Ammianum <small>[Note: <nobr><sub></sub></nobr> Ammianus Marcellinus, lib. XXIII: <em>Antiquum
oppidum Crassorum et Romani exercitus aerumnis insigne.
Syri hanc urbem</em> Haran <em>appellant. Sed Graeci ex
fluvio Carra denominationem accipere asseverant.</em>]</small> Marcellinum,
qui alterius Carchae meminit. Verum, subjicit Zacagnius,
neutrius harum urbium Archelaus episcopus
exstitit. Nam ejus cum Manete disputatio habita est
in Mesopotamiae urbe, sub Romanorum ditione posita,
cujus episcopatum <strong>103</strong> obtinebat Archelaus, ut diserte
dicitur apud Epiphanium, et in Actis disputationis.
Charcha vero a Marcellino memorata extra Mesopotamiam
trans Tigrim in Persarum ditione sita erat.
Charchae quoque Arabiae urbs, cujus apud anonymum
Ravennatem mentio est, Archelaus nullo pacto episcopus
esse potuit, cum antiqui omnes scriptores eum non
Arabiae, sed Mesopotamiae episcopum fuisse tradant.</p>
<p>4. Hanc Zacagnii <small>[Note: <nobr><sub></sub></nobr> Laurentius Zacagni, praefat. pag. VIII.]</small> opinionem jam pridem ab
<nobr><sub></sub></nobr> Assemano, <small>[Note: <nobr><sub></sub></nobr> Asseman. tom. I Bibliothecae Orientalis.]</small> viro doctissimo Vaticanae bibliothecae
praefecto primario, rejectam et refutatam fuisse (ait
Beausobre), subjiciens Assemani haec verba: <em>Librariorum
potius errore in unico illo Actorum loco Carrha
scriptum dicendum est, quam Caschar vel Carcar initio
Actorum, et apud clarissimos scriptores Epiphanem,
Socratem, Photium, qui certe Carrhas, seu Haram,
celeberrimam Mesopotamiae urbem, Carcaram seu Cascaram</em>
<nobr><sub></sub></nobr> numquam appellassent. Hanc tamen Assemani,
alioquin viri gravissimi, sententiam improbatam offendimus
a doctissimo viro le Quien <small>[Note: <nobr><sub></sub></nobr> Oriens Christianus, P. le Quien, tom. II, pag.
1173 et seq.]</small> in suo opere
quod inscribitur <em>Oriens Christianus.</em> Is enim, tomo
secundo, de Chaldaeorum Ecclesiis agens, Cascharam
urbem in confiniis Mesopotamiae sitam describit,
valde diversam ab altera quae apud Cosdresnam erat
constructa. Priorem enim urbem idolorum cultui
prius occupatam, Christo nomen dedisse S. Taddaei
praedicatione, atque Archelaum episcopum eidem
praefuisse sub Probo, idem auctor asseverat, qui nec
ab Epiphanio, nec a Hieronymo, nec a Photio nulla
ratione resilire voluit, ipsi deinde universo veterum
scriptorum coetu suffragante. Si itaque adhuc Zacagnii
conjectura, quam impetere Beausobre intendit,
prorsus labaret atque caderet ex librariorum vitio;
non inde tamen consequeretur fabulosam esse Historiam
de qua agitur; atque figmentum redolere, vel
Archelai, vel episcopatus nomina, quorum ibidem
<nobr><sub></sub></nobr> mentio facta est. Labant tamen prorsusque cadunt
aliae conjecturae, quas subjicit ipse Beausobre, contendens
hunc episcopum catholicae fidei causam coram
ethnicis etiam judicibus expendere voluisse,
praesente videlicet populo, qui Manetem blasphemantem
lapidibus obruere volebat, si Archelaus annuisset.
At futilis conjectura. Beausobre in primis
animadvertere oportebat ad Cyrilli Hierosolymitani
dicta: videlicet etiam ethnicos aliquos judices accersitos
fuisse, <em>ne si Christiani judicarent ad gratiam aliquid
judicasse viderentur.</em> Illi ergo philosophi, qui
tamquam testes advocati fuerant, potentia et auctoritate
carebant, potissimum quia tum Romano suberant
imperio. Ethnicos philosophos in Nicaeno concilio
admissos fuisse, ut audirent, atque etiam disputarent,
nullus hactenus ivit inficias. Unde ergo
mirum si episcopus Archelaus congressionem habiturus
cum haeretico homine, qui falsis Zoroastris
philosophiae et magorum principiis haerebat, etiam
ethnicos philosophos admiserit, quos a fabulosis
<nobr><sub></sub></nobr> sophisticisque Manetis argumentis abhorrere sibi
persuadebat? Addit <small>[Note: <nobr><sub></sub></nobr> Beausobre, lib. I, cap. 12, pag. 134.]</small> Beausobre deinde in iis Actis
legi Archelaum indignatione erga Manem commotum,
ipsi objecisse non alium esse quam Mithrae presbyterum,
Solis videlicet, falsisque diis cultum adhibere
consuevisse. Hanc objurgationem, subjicit, approbare
non potuit populus paganus, urbsque idolis repleta.
Bene vero plausum obtinuisset a Christiana
gente, cui Christianus imperator dominaretur. Si ita
factum fuisset, urbs tota indignatione contra episcopum
commota injuriis etiam cum vitae discrimine
eum affecisset. Quae tandem omnia ut probabilitate
carere ostenderet, ad Juliani Apostatae factum vel
exemplum provocat, qui in fatali Persarum expeditione
Edessam urbem proficisci recusavit, quia
maximus Christianorum numerus ibidem reperiebatur;
<strong>104</strong> suumque iter ad Carram convertit, ut sacrificium
diis immolaret. Quare cum hujus urbis populus
falsorum deorum cultui maxime esset addictus,
<nobr><sub></sub></nobr> lapidibus obruerunt infelicem eum hominem qui
ipsis nuntiaverat Julianum jam vita functum fuisse.</p>
<p>5. Hic Beausobrianus disserendi modus, hujusque
artificium, facile historiae ecclesiasticae indoctos
persuadere posset. At non eidem fidem adhibebunt,
qui ex Eusebio Caesariensi aliisque sinceris scriptoribus
didicerunt Christianas res Ecclesiarum Mesopotamiae,
Persarum, Aegypti, Phoenices, Phrygiae,
ab anno 277 usque ad annum 293, valde fuisse mutatas;
ita ut, quae florentissimae primum erant, ad
plenum exitium redactae fuerint, Diocletiani saeviente
persecutione. At quis ignorare potest, quod antequam
<nobr><sub></sub></nobr> tam dira et gravis persecutio in Christianos excitaretur,
jam nostros in summo honore habitos fuisse
apud ethnicos principes; ita ut munus regendarum
provinciarum ipsis quoque demandaretur? <em>Juris</em> quoque
<em>dicendi nostris praebebatur: et conjugibus, et ministris,
atque universae domui suae, non solum credere
in Dominum nostrum Jesum Christum, verum etiam
cum omni fiducia et libertate in fide agere, gentilium
principes sinebant; ita ut illos sibi fideles ac familiares
ducerent, de quibus certi erant quod pro fide Christi
nihil perfidum saperent</em> <small>[Note: <nobr><sub></sub></nobr> Eusebius Caesariensis, Hist. Ecclesiastica, lib.
VIII, cap. 1, 2 et sequentibus.]</small>. Tali tantaque felici tranquillitate
et muneribus donatos fuisse Christianos
sub Marco Aurelio Probo, militari consensu ad imperium
evecto anno Christi 276 aut 277, ut ex Vopisco,
Vict., Eutropio, Idatio in Fastis, Zos., narrat
etiam Petavius <small>[Note: <nobr><sub></sub></nobr> Petavius, Ration. Temp. part. I, lib. V, cap. 14.]</small>. Non mirum ergo si quae exposuit
Archelaus in laudatis Actis verificari potuerint,
maxime quia, ut jam vidimus, Marcellus, sive Marcellinus,
qui imperiali auctoritate Mesopotamiae provinciae
rebus praeerat, utpote catholicus, fidei veritatis
<nobr><sub></sub></nobr> propagationisque in desiderio erat, quique militari
manu seditiosos contra Archelaum episcopum
insurgentes poenis et cladibus potuisset afficere.</p>
<p>Quod autem Christiani tum ab imperatoribus, provinciarum
administratores, rationarii cubiculariique,
et ad alia honoris auctoritatisque munera obeunda
assumerentur, etiam colligitur ex Diocletiani decreto
an. 303 Nicomediae proposito, quo cantum est ut in posterum
<em>Christiani carerent omni honore et dignitate</em> <small>[Note: <nobr><sub></sub></nobr> Lact., lib. de Mort. persecutorum, cap. 2.]</small>.
Quod sane absurdum fuisset, nisi antea Christiani
honoribus et dignitatibus frui consuevissent. Non
oportebat igitur Beausobre, ut contra veritatem luce
clariorem fucum facere tentaret, temporum rationes
susquedeque vertendo, sibique persuadere
lectores allucinari posse ad fidem ejus dictis adhibendam.
Fabulosum itaque est, Orientis Ecclesias,
sub ethnicis imperatoribus semper fuisse vexatas,
atque Christianos aequalem conditionem sustinuisse
sub Marco Aurelio Probo, quam deinde sub Diocletiano,
<nobr><sub></sub></nobr> sub Sapore, sub Juliano Apostata subierunt.
Quod commentum multis aliis gravissimis argumentis
refelleremus, nisi certo innotuisset etiam nihil
conficere quod ex Juliano Apostata objecit, qui, catholica
ejurata fide, idolorum fana reseravit. At
quomodo reserare potuisset, si jam pridem in religionis
catholicae propagationem et munimen non
fuissent occlusa?</p>
<p>6. Diligentius post haec Beausobre suum stylum
convertit ad inquirendum an Carchar, seu Caschar
fuerit urbs in Mesopotamia, sive in Assyria, aut
Chaldaea sita, vel in Persarum finibus, non longe
a Seleucia posita; et an Romanorum imperio subesse
potuerit Probo regnante. Varias hinc inde
ex aliis et aliis scriptoribus conjecturas et rationes
pro consueto suo disserendi modo collegit, nunc
ad Assemanum, nunc ad antiquos recentioresque
geographos provocando, tantamque rerum suppellectilem
<strong>105</strong> in medium adducit, ut sibi videatur ostendisse
<nobr><sub></sub></nobr> hujus disputationis theatrum, nec Cascaram, aut
Carcharam esse potuisse, nec hujus nominis urbem
castrum aut oppidum sub Romanorum potestate redactum
fuisse. Cum itaque ad D. clar. Assemanum
provocet, ipsi objicere incongruum non erit quae
laudatus auctor in sua Orientali Bibliotheca descripsit:
<em>Archelaus anno Christi 277 Manetem haeresiarcham
ex Persarum finibus erumpentem docta disputatione
coercuit</em> <small>[Note: <nobr><sub></sub></nobr> Assem. tom. I Bibliothecae Orientalis, cap. ultimo,
pag. mihi 555; et tom. IV Orientalis Bibliothecae.
Et vide Act. Martyr. clar. Evodii de Cascharae
Martyr. sub Sapore rege, pag. 151.]</small>. Si ergo ex antiquis monumentis
ab Assemano in medium adductis cum Manes ad
disputandum cum Archelao venit, ex Persarum finibus
eruperat, jam episcopalis Ecclesia non erat in
<nobr><sub></sub></nobr> Perside, sed in alia provincia non multum longe dissita.
Addit Assemanus: MESOPOTAMIAE EPISCOPUM <em>vocat
S. Hieronymus in Catal. cap 72; locum episcopatus
designat S. Epiphanius haeresi 66; Socrates, lib.</em> I
<em>Hist. Ecclesiast. cap. 22, et Photius lib. contra Manichaeos,
videlicet: Cascar, vel Carchar, indeclinabiliter,
aut plurali vel singulari numero Caschara, et Carchara,
quae urbs in Mesopotamiae finibus sita. Cascar</em> malunt
Syri antiquiores, <em>Gargar,</em> seu <em>Carcar,</em> vel <em>Carcha</em> recentiores.
Non possum tamen dissimulare doctissimum
hunc virum alibi de hac urbe disseruisse, et
descripto catalogo episcoporum illius urbis post Marem
Archelaum nostrum constituisse, eamque urbem
in Persarum finibus constructam, ad Chaldaeorum
provinciam pertinere affirmasse. Quid tamen si
non eadem semper provinciarum divisio, ob bellorum
vicissitudines et Romani imperii mutationes ab
antiquis scriptoribus atque geographis servata fuerit?
Poterant quidem Romani, qui Mesopotamiae rebus
tum dominabantur, Carcharam, seu Cascharam,
<nobr><sub></sub></nobr> illius provinciae praefecto seu proconsuli regendam
tribuere, eamque illius subjicere ditioni, ita ut scriptores
postmodum de ea disserentes, magis attendentes
ad monarchiae jura quam ad locorum plagam,
eam in Mesopotamiae finibus positam esse asseveraverint.
Cujus quippe rei gravissima fundamenta nobis
suppeditat ipsa Romanarum rerum historia, ex
qua colligimus ab anno 235 Christi ad 276 Persas
aliosque vicinos populos maximis bellorum cladibus
fuisse agitatos. De Gordiano enim legimus magnis
copiis contra Persas potissimum tetendisse, anno
imperii quinto, ab iisque Carras Nisibin, aliaque oppida
recepisse, et eosdem in regionem suam compulisse.
Non latet Gordiani successorem cum Sapore
hujus nominis primo Persarum rege pacem constituisse,
et Romam regressum fuisse; sed iidem Orientalium
limites armis invadentes, Antiochiam diripientes,
varias regiones Rom. ditioni subjectas
populatos fuisse, quos denique Odeactus Palmyrenorum
<nobr><sub></sub></nobr> decurio, cui Zenobia nupserat, fortiter compressit,
ac Romanam rem sustinuit, cum regium
sibi nomen assumpsit. Is itaque, capta Nisibi et Carris,
vindicata Mesopotamia, Persarum rege fugato,
<nobr><sub></sub></nobr> caesisque quamplurimis, vinctos satrapas misit,
quasi vicisset ipse, triumphare non erubuit <small>[Note: <nobr><sub></sub></nobr> Petavius, Rationario Temp., part. I, lib. V,
cap. 12, pag. 284; et Victor., Euseb., Zosimus.]</small>. Hanc
victoriam notavit Trebellius, coss. Gallieno et Saturnino,
qui est Christi annus 264. Ab hoc anno
itaque, usque ad Marci Aurelii Probi imperium, quod
contigit, ut vidimus, anno 276, Orientis Persarum
ac Mesopotamiae res mutatas fuisse, scriptores non
tradunt. Quare cum rationabiliter colligere possimus
eamdem prorsus a Romanis rationem jurisdictionemque
servatam fuisse, non mirum si Archelaus disputationis
auctor, ut vult Assemanus, aut Hegemonius,
qui totam illam Actorum seriem descripsit, servato
rerum et imperii ordine, eam urbem Mesopotamiae
attribuerit, et in ejus finibus sitam esse dixerit, quae
deinde in subsequentibus provinciarum divisionibus
Chaldaeae fuit attributa. Provinciae nomine designare
antiquos <strong>106</strong> consuevisse regiones bello extra Italiam
devictas atque subactas, quarum aliae consulares, ad
quas gubernandas proconsules mittebantur, aliae
praetoriae, ad quas praetores, ex veteribus scriptoribus
<nobr><sub></sub></nobr> satis exploratum est <small>[Note: <nobr><sub></sub></nobr> Cicero, de Legibus 184. Caesar, de Bello Gall.
<nobr><sub></sub></nobr> lib. 1, cap. 45.]</small>. Quod cum fiebat, in
provinciae formam redigi dicebantur. Nec mihi objiciatur
de Carra et Nisibi id verum fore, quia earum
urbium Romanorum imperio subactarum expressam
factam fuisse mentionem reperimus; id, inquam,
mihi non objiciatur. Nam aliorum quoque oppidorum
mentionem faciunt scriptores jure belli ex Persarum
cladibus Romano imperio devictorum et subactorum;
quorum nomina haudquaquam descripta
fuere. Verisimile igitur est quod generali illa expressione,
<em>aliaque oppida</em> ex Persis Gordianum <em>recepisse,</em>
Cascharam aut Carcaram etiam comprehendi, quae
Persarum finibus vicinior erat.</p>
<p>Diutius tamen in his expendendis immorari supervacaneum
esse duco. Potissimum cum argumenta
quae postremo loco Beausobre <small>[Note: <nobr><sub></sub></nobr> Beausobre, lib. I, cap. 13.]</small> subjicit prorsus
negativa sint; desumpta videlicet ex silentio scriptorum
Syrorum, quorum scribendi scopus ille non erat,
ut de Archelao ejusque disputatione, omnibus notissima;
<nobr><sub></sub></nobr> facerent mentionem. Cumulatissime enim illa
refelli possunt certis et positivis testimoniis omnium
Graecorum PP. cujusvis aetatis qui post Manetem et
Archelaum floruerunt.<span class="text-blue-600 font-bold"