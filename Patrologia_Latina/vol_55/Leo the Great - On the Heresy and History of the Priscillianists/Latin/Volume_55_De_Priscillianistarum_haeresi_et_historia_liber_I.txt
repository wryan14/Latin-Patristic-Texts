
<strong>210</strong> CAPUT PRIMUM.
<em>Quisnam fuerit Priscillianus.</em> </center></h4><nobr><sub></sub></nobr> 
<p>1. Cum mecum ipse deliberaverim omnes haereses
Leonis aevo vigentes, sive exortas, scripto referre,
jam ipsius consilii et temporis ratio postulat ut ad
exitum perductis quae de Manichaeorum haeresi fuerant
dicenda, nunc ad Priscilliani recensendos errores,
quos idem S. pontifex rejecit, exagitavit atque
proscripsit, animum stylumque ipsum convertam.
Quae autem de hujus novae haereseos auctore, quae de
hujus patria et moribus, quae de synodis in eum ejusque
sobolem coactis, quae denique de variis multiplicibusque
nefariae hujus sectae dogmatibus dicenda
occurrunt, nemo hactenus aut accurate descripsit, aut
saltem in lucem edidit. Propterea ego cum hisce conscribendis
dissertationibus manum admovissem, et
multis periculis rem plenam esse intellexissem, necessarium
fore mecum reputavi veteres recentioresque
in hac causa scriptores percurrere; ita tamen,
<nobr><sub></sub></nobr> ut, omnibus sepositis praejudiciis, nullo partium studio
adductus, ea dumtaxat quae aut veritatem patefaciunt,
aut saltem veritati propius accedere videntur,
ipsis lectoribus exhiberem. Igitur cum mihi primo
de Priscilliani vita corruptisque moribus agere praescripsissem,
<nobr><sub></sub></nobr> neminem eruditorum hoc meum consilium
improbaturum existimavi, quamvis revera a
Leonis gestis, quae referre et vindicare animus fuit,
in ipso dissertationis vestibulo atque decursu paululum
digredi videri possem. Siquidem, cum in hanc
ecclesiasticae historiae partem nonnulla dubia et obscura,
alia vero supposititia et falsa, quamplurima
denique prorsus ignota offenderimus, ideo illud ipsum
veritatis studium quod unice nostro insidet animo rem
totam a suis exordiis repetere atque praescribere
coegit.</p>
<p>2. Priscillianus itaque, nobili genere natus, et maximis
abundans divitiis, vir fuit acer ingenio, inquies,
facundus, multa lectione eruditus, in disserendo et
disputando promptissimus. <em>Felix profecto</em> (ait Severus
Sulpicius) <em>si non pravo studio corrupisset optimum
ingenium; prorsus in eo multa animi et corporis bona
cerneres, sed idem vanissimus, et plus justo inflatior
rerum profanarum scientia</em> <small>[Note: <nobr><sub></sub></nobr> Severus Sulpicius, Hist. lib. II.]</small>. Cum <strong>211</strong> ergo is in
societatem sibi quemdam Marcum Aegyptium ascivisset,
<nobr><sub></sub></nobr> ab eo omnia facinora atque portenta ex Gnosticorum
Manichaeorumque sectis prodeuntia hausit atque
animo imbibit. Tum, utrorumque dogmatibus propriis
additis flagitiis, novam in orbem sectam invexit,
in qua promiscuae libidines, stupra, adulteria, connubiorum
<nobr><sub></sub></nobr> solutiones, mendacia, perjuria, et alia hujuscemodi,
tamquam religiosa et licita, exercebantur.
Quae omnia cum ipse mecum reputassem, facile in
eam adducebar persuasionem, nihil umquam in naturae
honestatem nocentius ac turpius, nihil humanae
societati perniciosius, nihil denique in religionis exitium
superstitiosius aut magis sacrilegum a quopiam
haereticorum fuisse excogitatum. Nam praeter turpitudines
in se ipsos et in proximos admissas, praeter
etiam injurias Deo irrogatas, ita apud Priscillianum
astrologiae studium fatalisque necessitatis opinio valebat,
ut perpetuo magicis artibus vacaret. Immo
quamvis sacro baptismo initiatus et Christianae fidei
nomen dedisset, tantopere tamen ethnicorum implicatus
vivebat erroribus, ut faventia sibi sidera, quemadmodum
putabat, colere et adversantia mitigare
studeret, adhibitis ea de causa profanis sacrilegisque
ritibus, quos a Moyse usque ad nostra tempora semper
Ecclesia caverat et exhorruerat <small>[Note: <nobr><sub></sub></nobr> Videsis S. Leonis epist. 15, de qua verba faciemus
cap. 14 hujus libri.]</small>. Interim vero,
ne omnem prorsus pietatis et religionis rationem
<nobr><sub></sub></nobr> contemnere videretur, nimia fallendi arte, quam
optime callebat, humilitatis speciem habitu praetendebat,
nudipedalem incessum ducebat, jejunia etiam
Dominicis diebus et Natali Domini servanda praedicabat;
et dum fictam morum gravitatem affectaret,
mulierum maxime animos demulcebat, quarum societatem
semper appetebat. Hae namque nimia blandiendi
arte facile alliciebantur, et catervatim ad eum
confluentes, rerum novarum cupiditate ac libidinum
licentia haud difficulter capiebantur.</p>
<p>Haec quae de Priscilliani moribus, institutis, agendi
ratione hactenus exposuimus, a nemine in dubium
revocata sunt; idcirco nobis opus non fuit, aut aliquam
instituere concertationem, aut in iis expediendis
diutius immorari.</p>
<br> <h4><center>CAPUT II.
<em>Quo tempore et unde potissimum Priscilliana haeresis
coeperit grassari, variae scriptorum opiniones annotantur.</em> </center></h4><nobr><sub></sub></nobr> 
<p>1. Priscillianam gravissimam pestem anno Christi
379, in Hispania potissimum, grassari coepisse auctor
est Prosper in Chronico, <em>Ausonio et Olybrio consulibus,</em>
ita scribens: <em>Gratianus, post mortem Patrui,
Theodosium Theodosii filium in consortium assumpsit,
imperiumque ei tradidit Orientis. Ea tempestate Priscillianus
episcopus de Gallis ex Manichaeorum et
Gnosticorum dogmate haeresim nominis sui condidit.
Ausonii porro, Hermogenis et Olybrii consulatum</em> in
laudatum 379 annum esse rejiciendum, jam Romanorum
consulum tabulae palam ostendunt <small>[Note: <nobr><sub></sub></nobr> Prosper, in Chronico, consulibus Ausonio et
Olybrio.]</small>.</p>
<p>Scio tamen criticae artis peritissimos viros potius
existimasse eam haeresim serius per Hispaniam propagatam
fuisse. Quam persuasionem Guillelmus Cave,
Severinus Binius, aliique secuti sunt, contendentes
biennio post eam haeresim ortam, et Priscillianum ex
Hispania duxisse originem <small>[Note: <nobr><sub></sub></nobr> Guillelmus Cave, saeculo Arianorum, pag. mihi
177. Severinus Binius, in notis tom. II Concil.]</small>. Utrumque autem a
Severo Sulpicio affirmatum asseverant. Sed ex hujus
scriptis neutrum quidem compertum fiet. Nam laudatus
<nobr><sub></sub></nobr> Severus, suae aetatis mala, quibus non usitato modo
pollutae Ecclesiae et omnia perturbata fuerant, describere
aggressus, eorum principes auctores denuntiat,
<strong>212</strong> sed nec tempus presse definit, nec Priscillianum
in Hispaniis ortum asseruit. Immo si Sulpicii
verborum vim sedulo attendamus, diu eam sectam,
antequam Priscillianus accederet, latuisse credendum
est, cum videlicet Marcus Aegyptius, Memphis ortus,
subsidio cujusdam nobilis ac praedivitis feminae Agapes
appellatae, et Elpidii rhetoris, Gnosticorum sectam
primum in Hispanias induxit, quibus deinde
post et Priscillianus ipse accessit, ex quo haeresis illa
nomen sortita est. <em>Tum primum</em> (ait) <em>infamis illa Gnosticorum
</em><nobr><sub></sub></nobr> <em>haeresis intra Hispanias deprehensa superstitio
exitiabilis, arcanis occultata secretis. Origo hujus mali
oriens ab Aegyptiis, sed quibus ibi initiis coaluerit,
haud facile est disserere. Primus eam intra Hispanias
Marcus intulit Aegypto profectus, Memphis ortus.
Hujus auditores fuere Agape quaedam non ignobilis
mulier, et rhetor Elpidius. Ab his Priscillianus est institutus,
familia nobilis, praedives opibus,</em> etc. <small>[Note: <nobr><sub></sub></nobr> Severus Sulpicius, Hist. lib. II.]</small>. Duo
ergo tempora ibidem distinguit Severus Sulpicius:
unum videlicet quo Gnosticorum secta grassabatur;
alterum, quo Priscillianus, Gnosticis accedens, et
horum impietate superata et aucta, Marci, Agapes et
Elpidii errores in novae nefandissimaeque sectae portentum
improbitate, audacia et furenti libidine vertit.
Hoc Ausonii et Olybrii consulatu, nec serius evenire
potuisse, ex aliis rebus etiam et ex ipsa Caesaraugustana
synodo definiri potest.</p>
<p>2. Nam cum, auctore Sulpicio, idem Priscillianus
suorum sectariorum numerum in dies augeri cognosceret,
in unum omnes convocare coepit, quos in
<nobr><sub></sub></nobr> montium latebras et deverticula abducere solitus, nefarias
ibi agebat collectas, quas, ut aliorum oculis et
notitiae subtraheret, sectariis suis communionem cum
Ecclesia catholica, sacris elementis in manu acceptis
et secum asportatis, simulandam indulsit. Ubi
itaque Hispaniarum episcopi religionem, justitiam,
honestatem pessum ire, nec luxuriae, sacrilegiis, nec
magicis incantationibus modum fieri noverunt, eas
leges et canones quos gravissimis hisce malis cohibendis
maxime necessarios putarunt, sollicite condidere.
Non igitur verisimile est quod Caveus et caeteri
asseruerunt, anno Domini videlicet 381 eam haeresim
in lucem ortam. Qui vero id fieri potuit, cum eo anno,
jam longe lateque per eas provincias propagata,
altas radices in improborum animis defixerat; quando
maxima virorum atque mulierum frequentia, quibusdam
anni diebus, cum in montibus, tum in villis
Priscillianistae, suas collectas agebant; quando denique
omnia obscena et profana quae in latibulis
<nobr><sub></sub></nobr> exercebantur sacris catholicae Ecclesiae pastoribus
innotuerant? Innotuisse autem haec omnia, octo illi
Caesaraugustani concilii canones produnt, de quibus
paulo post dicemus.</p>
<p>3. Neque vero arbitremur ea haeresi statim innotescente
sacros Ecclesiae praesules in concilium coivisse.
Nam comperta primum ab Hyginio, Cordubensi
episcopo, magni Osii successore, virulenta Priscilliani
tabe, quae nonnullos etiam episcopos, quos
inter Instantium et Salvianum, depravaverat atque
corruperat, negotium ad Idatium, Emeritae civitatis
sacerdotem, relatum voluit. <em>Is vero,</em> Hyginius videlicet,
<em>in sectarios excandens, sine modo</em> (ait Severus
Sulpicius) <em>et ultra quam oportuit, Instantium sociosque
ejus lacessens, facem quamdam nascenti incendio subdidit,
ut exasperaverit malos potius quam compresserit.</em>
Re igitur ad Idatium delata, atque gravius exagitatis
Instantio et sociis, necdum statim ad concilium
deventum est. Sed post multa inter utramque
<nobr><sub></sub></nobr> partem inita certamina, cum catholicorum spes, qua
sibi persuadebant posse haereticos ad poenitentiam
adducere, penitus frustraretur, tandem catholici episcopi
duodecim apud Caesaraugustam convenerunt.</p>
<p>4. Priori itaque hoc Cavei, Severini Binii atque aliorum
lapsu <strong>213</strong> notato, postremum praecavere et
eripere oporteret, illum videlicet de Priscilliani patria
et origine. Ne vero hujus vel illius gentis nationem
modo in invidiam adducere velle videar, eam quaestionem
Vix delibabo. Subjiciam, dumtaxat, perperam
omnino Severo Sulpicio istud assertum ascribi:
nimirum Priscillianum in Hispania ortum, nec enim
quidquam tale offendet, qui ejusdem Severi secundum
Historiae librum totum integrumque percurrerit. Immo
<nobr><sub></sub></nobr> si aliorum veterum testimonia lustrare voluerimus,
adhuc difficile rem hanc definire poterimus. Nam et
ipse Hieronymus, qui aliorum consuevit origines
referre, non semel et iterum, sed pluries Priscilliani
mores, gesta et exitium recensens, altum ubique
tamen de ejus patria et origine servavit silentium.
Priscillianum autem per omnes virorum et mulierum
coetus in Hispania errores sparsisse fatetur, Gallam
mulierem, non natione, sed nomine, sibi pravorum
criminum sociam ascivisse docet; ex qua autem gente
aut loco ipse suam duxerit originem, prorsus reticuit
aut dissimulavit. Sed nec Cavei aliorumque recentiorum
opinioni unum ex tot veteribus Patribus qui
de ea haeresi scripserunt suffragari exploratissimum
est. Augustinus quidem variis pluribusque in locis
Priscillianistarum describit errores, <em>quos,</em> ait. <em>Priscillianus
in Hispania instituit</em> <small>[Note: <nobr><sub></sub></nobr> August. lib. de Haeresibus haeresi 70, et libro
ad Orosium, cap. 4.]</small>. Orosius, fere Priscilliano
coaevus, in commonitorio, seu consultatione, ad
Augustinum eam haeresim dumtaxat per Hispaniam
diffusam conquestus est. Idatius in Chronico, cum
<nobr><sub></sub></nobr> Priscilliani, tum Priscillianistarum habet mentionem;
nullibi vero hunc Hispania ortum indicavit. Epiphanius
similiter, haeresi 49, de Priscillano agens, paucis
flagitia atque facinora ejus definit, sed de ortu
atque patria nihil asseruit. Auctor tandem libri de
Haeresibus, qui Rufino Palaestino tom. XXVII Bibliothecae
Patrum inscribitur, haec tantummodo habet:
<em>Septuagesimam haeresim Priscillianorum apud Hispanos
Priscillianus legitur inchoasse.</em></p>
<p>5. Quae quidem omnia cum ipse mecum reputarem,
non ut Hispanorum gentis jura defenderem, vel ut
eos ab hac nota purgarem, sed magis ut veritati insisterem,
et eam suspicionem praecavere curassem,
qua nonnulli Priscillianum in Galliis ortum possent
arbitrari. Hujusmodi autem suspicionis gravissima
solidissimaque fundamenta, non tantum ex laudato
Prosperi Aquitani Chronico, sed ex multis aliis conjecturis
augebantur. Nam et Chronicum illud quod
dumtaxat Prosperi Aquitanici nomen praefert, vel
<nobr><sub></sub></nobr> illud quod Tironis nomine auctum, et a Canisio in
lucem editum, expresse habent: <em>Priscillianus episcopus
de Galatia; Priscillianus episcopus de Galliis.</em> Sed
praeterea expresse indicant Aquitaniae provinciam ea
haeresi fuisse labefactatam; inter caeteras mulieres,
etiam Euchrotiam Delphidii, seu Helpidii rhetoris
uxorem, criminum et mortis sociam Priscillianum
habuisse. Sed is Delphidius, seu Helpidius vir erat
Gallus, et in eadem Aquitaniae provincia rhetoricam
docens, ut ex Galliae Christianae vetustissimis monumentis
patefactum est, quorum profecto collectores,
cum de Burdigalensi agerent archiepiscopatu, ita de
S. Delphino, ad Christi annum 380, scripsere <small>[Note: <nobr><sub></sub></nobr> Gallia Christiana, tom. II archiepiscopi Burdigalensis,
<nobr><sub></sub></nobr> pag, 787.]</small>:
<em>S. Delphinus Ecclesiae Gallicanae singulare ornamentum . . . . ,
concilio Caesaraugustae in Hispania Tarraconensi
celebrato, anno 380 aut anno sequenti, cum aliis
Aquitaniae praesulibus interfuit, ubi damnati sunt Priscillianus
et Delphidius, rhetor Aquitanus, aliive nefariorum
dogmatum sectatores.</em> Praeterea tandem, qui
fieri potest ut Prosperi tam apertum tamque perspicuum
<nobr><sub></sub></nobr> testimonium rejiciamus? Illud profecto nec rejecerunt,
nec de errore notarunt Tillemontius atque
Dionysius Petavius; qui quamvis de Priscilliani patria
et origine disserere dissimulent, tamen nobiscum illius
haereseos <strong>214</strong> exordium ad 379 Christi annum revocarunt,
solo Prosperi testimonio adducti. Non igitur
Prosper ipse, ne in suum et totius Aquitaniae gentis dedecus
et probrum verteretur, Priscillianum Gallum
appellasset, si id certo cum sibi tum caeteris satis
superque non fuisset perspectum.</p>
<p>Si ita profecto, contra vulgatissimam traditionem
omniumque persuasionem ratiocinaremur, nodum in
scirpo quaerere videremur. Etenim ibi Priscillianum
duxisse originem, ubi primum ejus errores propagati
<nobr><sub></sub></nobr> sunt, sine ulla prorsus animi haesitatione est affirmandum.
Quod si deinde laudati Chronici verba repugnare
videantur, quae <em>Galatiae</em> vocem exhibent,
non inde tamen Priscillianum Gallum fuisse arbitrari
oportet, cum potissimum Chronicon illud, multis
erroribus scatere eruditi quam saepissime judicaverint,
et aliunde quandoque illud vocabulum a veteribus
fuerit usurpatum ad designandum Galatiae populos
intra Hispaniarum confinia positos, ut sexcentis
exemplis demonstrare possemus. Id potissimum ipsi
praestabimus in adornanda sancti Leonis Magni epistola
ad Turribium Asturicensem, de qua lucelentius
in hujus historiae narratione suo loco agere reservamus.</p>
<br> <h4><center>CAPUT III.
<em>Instantius atque Salvianus Hispaniarum episcopi Priscilliano
morem gerentes, eum Abulae episcopum consecrarunt.
Eodem fere tempore in Caesaraugustana
synodo primum damnatus, tum Gratiani edicto ab
Hispania expulsus, Romam ad Damasum proficiscitur.</em> </center></h4><nobr><sub></sub></nobr> 
<p>1. Sed jam rejectis quae a criticis viris parum accurate
dicta fuere, quaeque lectoris animum in pravam
suspicionem possent adducere, ad Idatium caeterosque
undecim Galliarum et Hispaniarum episcopos
revertendum est, qui, ut vidimus, cum per multa
certamina, nec audaciam, nec effrenatos mores, nec
sacrilegam Priscilliani superstitionem umquam cohibere
et corripere potuissent, sacra Ecclesiae auctoritate
et unanimi consensu Patres eas sententias tulerunt,
quae religioni, divino cultui, fidei mysteriis, pietati,
morum integritati atque humanae societati magis prospicerent,
ac nefariam illam pestem destruerent atque
delerent. Qui vero apud Caesaraugustam in unum
convenere sacri ordinis episcopi, fuerunt: <em>Fitadius,
Delphinus, Eutychianus, seu Bastitanus, Ampelius,
Augentius, Lucius, Ithacius, Splendonius, Valerius,
Caesaraugustanus, Symposius, Catherius, Idatius;</em> qui
<nobr><sub></sub></nobr> omnes veluti ex sacro senatusconsulto octo canones,
seu leges, condiderunt, easque Lucius episcopus in
conventu recitavit, ut ab universis episcopis contra
transgressores anathema conclamaretur. Harum autem
sententiarum seu legum exempla tomo secundo
Conciliorum scripta sunt, easdemque Severinus Binius
variis notis adornavit <small>[Note: <nobr><sub></sub></nobr> Tom. II Conc. p. 1195.]</small>.</p>
<p>2. Interim vero dum haec in Caesaraugustana synodo
agebantur, nec Instantius et Salvianus, nec Priscillianus,
aut quispiam ex ejus sectariis coetui interfuit;
sed omnes coram illis Patribus se sistere detrectarunt,
ne se judicio committerent. Rem narrat Severus
Sulpicius, addens in absentes sententiam latam
fuisse, et in eos qui damnatos in communionem ausi
essent recipere. <em>Igitur post multa,</em> ait, <em>inter eos et
digna memoratu certamina, apud Caesaraugustam synodus
congregatur, cui etiam Aquitani episcopi interfuere.
Verum haeretici committere se judicio</em> <strong>215</strong> <em>non ausi,
in absentes tum lata sententia, damnatique Instantius et
Salvianus episcopi, Helpidius et Priscillianus laici.
</em><nobr><sub></sub></nobr> <em>Additum etiam, ut si quis damnatos in communionem
recepisset, sciret in se eamdem sententiam promendam.</em>
Haec autem, ubi a sectariis comperta sunt, majoris
odii in Ecclesiam et in omnes catholicos causa fuere.
Nam ad augendas magis seditiones, magisque nefarios
errores propagandos, duo illi episcopi, Caesaraugustani
concilii judicio condemnati, <em>Instantius,</em>
videlicet, <em>et Salvianus, Priscillianum laicum, sed
principem malorum omnium ab eadem synodo notatum,
ad confirmandas vires suas</em> (ait idem Severus) <em>episcopum
in Labiensi oppido constituunt, rati nimirum, si
hominem acrem et callidum sacerdotali auctoritate
armassent, tutiores fore sese.</em> Tanti porro facinoris impietatem,
qua sacerdotii honos et auctoritas summo
<nobr><sub></sub></nobr> dedecore polluebatur, notavit immo et exhorruit,
inter caeteros unus Hieronymus ad Ctesiphontem,
illius haereseos originem magnaque incrementa describens:
<em>In Hispania Agape Elpidium, mulier virum,
caecum caeca duxit in foveam, successoremque sui habuit
Priscillianum Zoroastris magi studiosissimum, et ex
mago episcopum, cui juncta Galla non gente, sed nomine,
germanam huc illucque currentem alterius et vicinae
haereseos fecit haeredem</em> <small>[Note: <nobr><sub></sub></nobr> Hieronymus ad Ctesiphontem.]</small>.</p>
<p>3. Illud autem Caesaraugustanum concilium anno
Domini 381 sub Damasi papae pontificatu coactum
fuisse, illius canones a Garsia Loaysa editi quam perspicue
produnt. Sed integra ejusdem concilii Acta aut
intercidisse, aut nondum lucem aspexisse, ex iis quae
habet Severus Sulpicius nobis compertum est. Narrat
siquidem, ut vidimus, in eodem sacro coetu anathema
iis dictum fuisse qui jam damnatos temere in
communionem suscipere ausi essent. Qua sententia
potissimum in Idiginum episcopum Cordubensem
animadvertere voluerunt. Nam quamvis is, primo
<nobr><sub></sub></nobr> cupidus illius sectae abolendae, Priscilliano et asseclis
bellum indixisset atque ad id Idatium ipsum per epistolas
sollicitasset, tamen, mutata dein mente, catholicorum
consilia non probavit, sed, turpiter depravatus,
a concilio se abstinuit, haereticosque nefarios
in communionem recepit. <em>Atque id Ithacio Sossubiensi
episcopo negotium datum, ut decretum episcoporum in
omnium notitiam deferret, maximeque Iginum extra
communionem faceret, qui cum primus omnium insectari
palam haereticos coepisset, postea turpiter depravatus
in communionem eos recepisset.</em> Ex cujus facti
serie et narratione probe intelligimus laudatos octo
canones qui supersunt utique sinceros et genuinos
esse, cum eos inter episcopos, qui iisdem subscripsere,
Igini, seu Idigini Cordubensis nomen nequaquam
offendamus. Impetunt illi praeterea atque taxant
palmares quosdam illius sectae errores, horum ritus,
magisterium, conventus, jejunia palam prohibent et
insectantur, quamvis multa alia facinora et turpitudines
<nobr><sub></sub></nobr> nedum forte tum satis explorata silentio praetermittant
<small>[Note: <nobr><sub></sub></nobr> Aliter et aliter apud veteres auctores, et in antiquorum monumentis Hygini Cordubensis nomen
scriptum offendimus, ut videre est in libris Severi
Sulpicii et in Caesaraugustiani concilii Actis quae
supersunt. Quorum quidem scribendi rationem nos
secuti sumus ipsorum testimonia adducendo vel indicando.
<nobr><sub></sub></nobr> Quamvis nos non lateat novissimum scriptorem
Franciscum Girvesium reliquis e vocabula <em>Igini
et Idigini</em> quibus veteres usi sunt, et istud aliud <em>Hygini</em>
usurpasse. Videsis cl. hujus viri eruditam dissertationen
anno D. 1750 Romanis typis adornatam.]</small>.</p>
<p>4. Verum enim vero illarum Ecclesiarum status in
dies miserabilior efficiebatur. Nam duo illi catholici
episcopi, praesertim Idatius et Ithacius, post synodalia
decreta, atque post turpem illam Priscilliani
ordinationem, acrius instantes, <em>saeculi judices adeunt,
ut horum decretis atque exsecutionibus haeretici urbibus
pellerentur. Igitur,</em> auctore eodem Sulpicio, <em>post multa
et foeda, Idatio supplicante, elicitur a Gratiano tum imperatore</em>
<strong>216</strong> <em>rescriptum, quo universi haeretici excedere
non ecclesiis tantum, aut urbibus, sed extra omnes
terras propelli jubebantur.</em> Asperam nimis foedamque
eam fuisse Idatii et Ithacii agendi rationem, cum
Severus Sulpicius, tum caeteri animo mitiores catholici
episcopi judicarunt. Nam, nullo alio Hispaniarum
et Galliarum episcopo consulto, neque Damaso ipso
Romano pontifice certiore facto, sectariorum causa
ad saeculi tribunal delata est. Nec enim de laicis personis,
<nobr><sub></sub></nobr> sed de episcopis Instantio, Salviano, Priscillianoque
agebatur, haeretica quidem labe inquinatis.
Nec quaestio habebatur de iis criminibus quorum cognitio
ad imperatorem spectaret, sed de iis dumtaxat
quae ecclesiasticum debebant subire judicium. Accedit
denique Idatium Ithaciumque privata solum auctoritate,
non concilii sanctione, Gratianum interpellasse,
ejusque judicium expetivisse, et idcirco in
Ecclesiae dedecus et in sacri ordinis maximam ignominiam
verti merito existimatum est.</p>
<p>5. Interim autem Priscillianus et caeteri, qui episcopi
<nobr><sub></sub></nobr> videbantur, cum se exsilio affectos intelligunt,
<em>rebus suis diffisi, nec ausi judicio certare, sponte cessere;</em>
laicorum vero multitudinem metus dispersit.
Sed dum afflictis hisce rebus premerentur, nequaquam
opem et praesidia posse invenire desperarunt.
Propterea tres illi episcopi, caeterorum sectariorum
antesignani, Romam proficisci decreverunt, ut qui
publicae auctoritatis decreto criminum poenas luebant,
dolis deinde Damaso Romano pontifice circumvento,
tamquam innocentes et innoxii, quadam ecclesiastica
reconciliatione doloso obtenta, a catholicis haberentur.
Dum itaque Romam proficiscuntur, ex Hispania
per Aquitaniae provinciam iter suscipiunt, <em>ubi ab imperitis
magnifice suscepti, sparsere perfidiae semina,
maximeque Elusanam plebem, sane tum bonam et religioni
studentem, pravis praedicationibus pervertere.
Elusa porro civitas ad Gelisam fluviolum vetustissima,
olim archepiscoporum seu metropolitanorum Novempopuloniae,
sub qua cum plurimis aliis ipsa civitas
Ausciorum continebatur. Ab Elusa vero pagus Elusanus
</em><nobr><sub></sub></nobr> <em>nus dictus est, qui Armaniacensis comitatus nunc est
pars. In oppidulum autem versa dicitur, ob frequentes
clades quibus attrita est a Gothis, Saracenis, Normannis.</em>
Haec ex Dionysio Sammarthano, tom. I Galliae
Christianae annotavimus, qui praeterea novum catalogum
episcoporum Elusatum nuper contextum se
vidisse testatus est <small>[Note: <nobr><sub></sub></nobr> Dionysius Sammarthanus, tom. I Galliae Christianae
pag. 960.]</small>. In Burdigalensem deinde
dioecesim Priscillianus et caeteri se contulere. <em>Sed a
Delphino episcopo repulsi, cum in Euchrotiae, nefariae
et impudicae feminae, agro aliquantisper commorati,
nonnullos suis erroribus infecere. Inde vero iter coeptum
ingressi, turpi sane pudibundoque comitatu cum uxoribus
atque alienis etiam feminis, in quis erat Euchrotia
ac filia ejus Procla, de qua fuit in sermone hominum,
Priscilliani stupro gravidam, partum sibi graminibus
abegisse.</em> Sive ergo Procla ex Priscilliano fetum
conceperit, interitumque, seu abortum curaverit, vel
non, sive Priscillianus ipse matrem filiamque nefando
compresserit incestu, ex sola quorumdam hominum
<nobr><sub></sub></nobr> opinione, auctor noster Severus definire minime
ausus est.</p>
<p>6. Romam vero post nova, innumera tamque horrenda
facinora, Priscillianum cum suis sociis venisse,
non tantum ex vulgi fama, sed ex certissimis monumentis
fit manifestum. Quae quidem consilii ratio
nova etiam ecclesiasticae disciplinae exempla suppeditat,
ut inde intelligamus in conciliis damnatos, ad
Romanorum pontificum judicia provocare et recurrere
consuevisse, ut hi videlicet, apostolica divi Petri
auctoritate, aliorum episcoporum acta, etiam in synodis
definita, aut rescinderent aut confirmarent.
Quod sane exemplum, utpote ex fidei inimicis desumptum,
etsi flocci pendendum arbitremur, nec ei adhaereamus,
<strong>217</strong> ut supremum apostolicae sedi in fidei
rebus stabiliendis jus asseramus, illud tamen minime
rejiciendum esse contendimus. Nec enim Hispaniarum
episcopi ad Romanum pertinebant concilium,
quos solos a pontificibus judicari potuisse confingit
Quesnellus. Neque Priscillianus et socii Romanorum
<nobr><sub></sub></nobr> clericorum albo fuerant ascripti, nec Romanae sedi
assentari volebant, ut de similibus causis vaferrimo
Launoius contendit; sed eo uti intendebant jure,
quod sacrae litterae indicant, quod universalis PP.
traditio praedicat, quod denique generalis ubique Ecclesiarum
praxis usu obtinuerat. Ea itaque Priscilliano
et sociis, cum post synodalia decreta, tum post Gratiani
imperatoris sententiam fuit agendi ratio, ut nequaquam
ad generale concilium provocarent, ut in
praesentia ejusmodi dictis et votis haereticorum recentiores,
<nobr><sub></sub></nobr> ad Romanae sedis auctoritatem angustioribus
finibus restringendam, conficiuntur. Sed Priscillianum
apud Damasum Romanum pontificem sibi et
sociorum causae munimen et praesidia comparare nisum
fuisse exploratissimum est. Nam, auctore Sulpicio,
hi, ubi Romam pervenere, Damaso se purgare cupientes,
ne in conspectum quidem ejus admissi sunt.
Neque obstat S. pontificem, illo spiritu ductum qui
in Petri successoribus semper perseveraturus est,
laudatorum hominum injustos conatus irritos reddidisse,
nullo aditu prorsus purgationi eorumdem permisso.
Nam ille ipsorum in Urbem adventus, ut
causam dicerent, maximum solidissimumque est argumentum
episcoporum caeterorumque causas, synodalibus
decretis jam ad exitum perductas, Romanorum
pontificum auctoritate iterum recognosci et judicari
potuisse. Haec autem leviter delibare placuit, ne recentiorum
dogmatistarum disserendi ratio nos latere
videretur <small>[Note: <nobr><sub></sub></nobr> Videsis quae infra dicturi sumus in causis Eutychetis,
Flaviani, Eusebii Dorylaei, et Theodoriti Cyri,
qui ad apostolicam sedem Leonis Magni aevo provocarunt.]</small>. Jam vero prioribus conatibus frustratis,
ad novos Priscillianus et Instantius animum vertere,
<nobr><sub></sub></nobr> ut mox ex sequentibus innotescet.</p>
<br> <h4><center>CAPUT IV.
<em>Gratianus imperator, a Macedonio circumventus, Instantium
et Priscillianum suis sedibus restitui jubet.
De Brittone Trevirorum episcopo, illiusque sedis
honore et praerogativis. Blondelli et Tillemontii falsae
conjecturae rejiciuntur.</em> </center></h4>
<p>1. Necdum tamen, post gravem repulsam quam a
Damaso papa Instantius et Priscillianus episcopi
passi fuerant, ad plenum exitium res suas perductas
esse credidere. Sed, consueta haereticorum obstinata
vafritie dominati, adhuc suis malis et exsilio quibus
gravabantur mederi cupientes, novum excogitarunt
consilium: illud videlicet, ut Mediolanum regrederentur,
vana forte quadam spe adducti a magno illius
Ecclesiae antistite Ambrosio se in catholicorum
communionem recipiendos. Qua tamen persuasione
<nobr><sub></sub></nobr> duo soli episcopi, Instantius videlicet et Priscillianus,
ducebantur; nec enim tum erat amplius superstes
alius episcopus eorumdem criminum et haereseos socius
<em>Salvianus, qui in Urbe jam obierat.</em> Sed res longe
aliter ac opinabantur evenerunt. Nam comperta ab
Ambrosio Romani pontificis agendi ratione, aeque eis
adversari coepit, facinus gravissimum reputans eos
audire vel in communionem suscipere, quos apostolica
S. Petri sedes exhorruerat. <em>Tum</em> (ait <strong>218</strong>
idem Sulpicius) <em>Priscillianus et Instantius vertere consilia,
ut quia duobus episcopis, quorum ea tempestate
summa auctoritas erat non illuserant, largiendo et ambiendo
ab imperatore cupita extorquerent.</em></p>
<p>2. Eo tempore autem adhuc imperialium rerum
summa ipse Gratianus potiebatur, apud quem malis
artibus magis quam auctoritate Macedonius officiorum
magister cum praevaleret, eum facile in eam
persuasionem adduxit, ut, revocato atque abolito
priore in Priscillianum et socios exsilii decreto, ediceret
ut sedibus a quibus prius jusserat exturbari
<nobr><sub></sub></nobr> restituerentur. Grave profecto et immane facinus
istuc ab omnibus reputatum est. Siquidem Gratianus,
alioqui vir religiosus et princeps maxime pius,
ab improbo officiorum magistro circumventus, in illum
temerarium ausum prolapsus est, ut non tantum
praecedentia decreta sanctissime a se edita in irritum
mitteret ac deleret, verum etiam Caesaraugustanae
synodo, Magno Ambrosio et Romano ipsi pontifici,
et sibi (quod gravius est) adversari voluerit.</p>
<p>Laetabundi ergo Instantius et Priscillianus ob imperatoris
Gratiani in eos lenitatem, Hispanias repetere
diu non distulere. Quo tandem, ineunte anno
383, profecti, suas occupant episcopales sedes, quibus
<nobr><sub></sub></nobr> Idatius resistendi animum habens, nihil in religionis
munimen tentare potuit. Deerat illi quippe facultas,
quia haeretici, <em>corrupto Volventio proconsule, vires
suas confirmaverant.</em> Immo, cum tali tantaque saeculi
potentia se fultos viderent, audacter nimis in episcopum
catholicum Ithacium insurgunt, huncque quasi Ecclesiarum
perturbatorem, reum apud proconsulem postulant,
qui, scelestissimorum annuens votis, omni divino
et humano jure sacrilege violato, jubet <em>per
atrocem exsecutionem Ithacium deduci.</em> Sed is intrepidus
<em>profugit ad Gallias, ibi praefectum Gregorium
adiit.</em> Ubi autem Gregorius praetorii Galliarum praefectus
rerum gestarum seriem apprime novit, actutum
rapi ad se turbatum auctores jubet, et de omnibus
interim certiore facto imperatore, hunc adhortatur
ut haereticis viam <em>ambiendi praecluderet. Sed id
frustra fuit</em> (subjicit idem Severus), <em>quia per libidinem
et potentiam paucorum cuncta ibi venalia erant.</em> Igitur
haeretici <em>suis artibus, grandi pecunia Macedonio data,
obtinent ut, imperiali auctoritate praefecto erepta, cognitio
</em><nobr><sub></sub></nobr> <em>Hispaniarum vicario</em> (Marianeno) <em>traderetur,
nam jam proconsulem habere desierant</em> <small>[Note: <nobr><sub></sub></nobr> Severus Sulpicius, ibid.]</small>. Atque,
missis praeterea a Macedonio ad Treviros militiae officialibus,
qui per vim ex ea urbe Ithacium extraherent,
eumque ad dirum subeundum haereticorum furorem
in Hispanias reducerent, restitit tamen Trevirorum
episcopus, qui, fraude comperta, mira animi
prudentia atque sacerdotali constantia cum Macedonii
imperialium officiorum magistri, tum hujus militiae
officialium improbos elusit conatus atque evertit.</p>
<p>3. Inter caeteros igitur catholicae fidei vindices
Brittonem Trevirorum episcopum non infimum tenere
locum satis arbitror ex mox dictis esse perspectum.
De eo enim verba faciens Severus Sulpicius
Pritanum appellat. Sed verendum est ne binominis
fuerit, aut ne in ejusdem Severi exemplaria, ob
quamdam nominum affinitatem, error irrepserit.
Nam in illius Ecclesiae tabulis hocce nomen prorsus
desideratur; sed aliud parum absimile legimus,
<nobr><sub></sub></nobr> Britto nimirum, seu Brittonius, qui anno Domini
374 Valentino concilio subscripsit: <em>Ego Britto episcopus
opto vos, fratres, in Domino bene valere.</em> Praeter
autem illius urbis Annales, id Bollandus, ad
diem 5 Maii indicat, Brittonem inter illius Ecclesiae
confessores recensens. Suffragatur Sirmondus in notis
ad Valentinum concilium; atque id denique
omnes fere scriptores docent, quos inter Blondellus
et Tillemontius <small>[Note: <nobr><sub></sub></nobr> Tillemontius, tom. VIII pag. 556.]</small>.</p>
<p>4. Sed jam minime dissimulanda sunt quae hi duo postremi
auctores <strong>219</strong> de episcopo Brittone scripsere,
ut forte eidem inter Occidentales episcopos post Damasum
papam honoris et jurisdictionis praerogativam
vindicarent. Aiunt itaque Trevirorum urbem ob nonnullorum
imperatorum sedem ibidem collocatam in
tantam honoris et potentiae amplitudinem pervenisse,
ut etiam illius episcopi, aliis, sive in synodis, sive in
publicis actis, praecellerent. Ea autem de causa subjiciunt
Trevirorum urbem primas non tantum in Gallias
obtinuisse, sed in Hispanias et Angliam; ibidem
<nobr><sub></sub></nobr> aut imperatorum praefectus, aut etiam ipsi imperatores,
cum in Galliis versabantur, commorari consuevere;
quibus rationibus Orientales Patres adducti,
in epistola ad Romanum concilium anno Domini 382
scripta, auctore Theodoreto <small>[Note: <nobr><sub></sub></nobr> Theod. lib. V Hist. cap. 9.]</small>, Brittonem Trevirensem
immediate post Damasum et Ambrosium collocant,
illumque ante Aquileiensem, Thessalonicensem
et Syrmiensem episcopos statuunt, ut nimirum ea
agendi ratione, cum illius virtutem, tum auctoritatis
amplitudinem indicarent. Lepidum profecto et fabulosum
commentum! Sed mirum quod propter hanc
imperatorum sedem Brittoni supra Damasum atque
Ambrosium primatus praerogativam non asseruerint.
<nobr><sub></sub></nobr> At quam frigida sit ejusmodi ratiocinatio, nemo non
videt. Si quidem episcopalium sedium honor et praerogativae
non ex civili quadam temporalium rerum
administratione, non ex saeculi potentia, imperatorum
praefectis, vel sedibus, aut denique ex ipsis
provinciarum consulibus, quae omnia pro temporum
varietate innumeris subjacuere mutationibus, ut sacra
et profana indicant monumenta, gradus habebant;
sed omnino ex earum origine, antiquitate et
fundatoribus repetendae sunt.</p>
<p>5. Quod vero ex conciliorum privilegiis Romanorumque
pontificum largitionibus et dispensationibus
metropolitae jus aliquibus Ecclesiis attributum reperiatur,
illud tamen Trevirorum sedi supra caeteras
Galliarum, Hispaniarum et Angliae Brittonis aevo datum
fuisse, minime demonstrari potest. Immo, si
ecclesiasticis monumentis fidem velimus adhibere,
dubio procul credendum erit Trevirorum episcopum
tum primatus honorem haud obtinuisse supra archiepiscopum
Viennensem, utrumque Narbonensem,
<nobr><sub></sub></nobr> Lugdunensem et quosdam caeteros alios Galliarum
episcopos, qui ad Valentinam synodum convenere.
Britto ille namque, de quo cum Blondello et Tillemontio
modo negotium est, decimum quintum habet
locum in illius synodi Actis subscribendis. Dicant
igitur, amabo, duo illi scriptores, qui novum quasi
in Occidente patriarcham supra trium regnorum provincias,
quarto labente saeculo, delineare et confingere
allaborant, cui potius fidem adhibere debeamus,
Brittoni ipsi videlicet, qui ob suam sedem tantis ornatus
praerogativis describitur, an vero conjecturis
quibus forte ad Romanae sedis jura elevanda aliqui
insistere possent? Nemo sanae mentis umquam sibi
confinget tanti honoris et auctoritatis episcopum,
decimo quinto sedisse loco, dum concilium illud in
Gallia Transalpina, Allobrogum urbe, Viennensi archiepiscopatui
subjecta, celebrabatur. Jam vero et
Britto ipse post Justum Viennensem episcopum iis
actis subscripsit.</p>
<p><nobr><sub></sub></nobr> 6. Sed ad Orientalium epistolam a Theodoreto
laudatam quod attinet, quid aiunt post Damasi et
Ambrosii nomina illud statim Brittonis offendi? Sed
rogo: Estne is Trevirorum episcopus? Nullibi id
Theodoretus affirmat. Immo Henricus Valesius eum
Capuanum episcopum fuisse <em>suspicatus</em> est <small>[Note: <nobr><sub></sub></nobr> Henricus Valesius, in notis ad Theodoreti
epistol.]</small>. Sed
rem definire impossibile reputamus, cum Romanae
illius synodi Acta a Damaso coactae jam integra in Conciliorum
collectione non asserventur, et episcoporum
subscriptiones jamdiu interciderint. At dabo hunc Brittonem
eumdem Trevirorum episcopum fuisse. Ergo
tam solidum ex ea Orientalium episcoporum epistola
deducitur ne argumentum, <strong>220</strong> ut hujus sola male
confecta aut descripta epigraphe tanti momenti quaestionem
definiat? Retulitne eam Theodoretus quemadmodum
in suo autographo descriptam reperiit? Aut
Orientales illi Patres de Occidentalium sedium ordine
vel optime edocti, vel eum, nihil immutantes, fideliter
persecuti sunt? Quis alterutrum affirmabit?
Nam imprimis Orientales illi, qui Constantinopolim
<nobr><sub></sub></nobr> in concilio convenerant, Romanae Damasi synodo,
quae tum agebatur, detrectarunt interesse, se excusantes,
post tot innumeras gravissimasque aerumnas
Arianorum furore exhaustas, tam longum et laboriosum
iter arripere non posse, ut Romam venirent.
Ea de causa tres episcopos legatos ad Damasum et
Romanam synodum mittunt, Cyriacum, videlicet,
Eusebium et Priscillianum, qui secum laudatam a
Theodoreto epistolam detulere. Illis ergo Orientis
Patribus, cum ordo, quem Occidentales episcopi in
Romano concilio tenuere, tum horum numerus prorsus
erant ignoti. Et idcirco nonnullorum nomina dumtaxat
descripsere, caetera autem generali hac formula
concludentes: <em>Et caeteris sanctis episcopis in
</em><nobr><sub></sub></nobr> <em>celebri urbe Roma convocatis.</em> Nihil denique dicam de
suspecta Theodoreti fide in veterum monumentis recensendis,
cum jam Baronius atque alii merito eum
de consimilibus fraudibus insimulent. Sed eam fraudem
longe abesse a Valentini concilii Actis jam Sirmondi
studium indicat. Eadem quippe vir doctus, ex
codd. mss. Remen., Lugdun., Anicien., Fossat. et
tribus aliis collegii Paris., societ. Jesu, collect. Isidorianae,
ut castigatius lucem aspicerent curavit. Eos
autem codd. ante 900 annos conscriptos arbitratus
est. Quare eorumdem archetyporum exemplarium
summa consensio omnem prorsus fraudis suspicionem
eripit, ut nobiscum eruditi judicabunt.</p>
<p>Age vero nunc ad Priscillianum et Ithacium revertamur.
Macedonii itaque hujusque officialium conatibus
per Prittanium, seu Brittonem episcopum elusis,
simulque occluso aditu, ne ex urbe Trevirorum
Ithacium in Hispanias reducerent, gravis rumor
oboriri coepit <em>Clementem Maximum intra Britannias
sumpsisse imperium, ac brevi in Gallias erupturum. Ita
</em><nobr><sub></sub></nobr> <em>tum Ithacius statuit, licet rebus dubiis, novi imperatoris
adventum exspectare, interim sibi nihil agitandum.</em>
Nec aliter quidem, quam fama pertulit, res contigere.
Nam anno Domini tercentesimo octogesimo tertio
jam inchoato, idem Maximus imperialium copiarum
in Britannia dux, tyrannidem arripiens, a suis militibus
imperator acclamatus est, et <em>transmittens exercitum
in Gallia ab infensis Gratiani legionibus imperium
sibi corroborat</em> <small>[Note: <nobr><sub></sub></nobr> Severus Sulpicius, Hist. l. II.]</small>. Haec ex Victore et Zosimo <small>[Note: <nobr><sub></sub></nobr> Victor, in Gratiano; Zosimus lib. I.]</small>
scribit Baronius, tom. IV, ad Christi annum 383.</p>
<br> <h4><center>CAPUT V.
<em>De Maximo Tyranno, et ejusdem in Priscillianistas
judicio agendive ratione.</em> </center></h4>
<p>1. Gratiano imperatore superstite, et Macedonio
imperii negotia agente, episcopis catholicis et Ithacio
potissimum nulla spes superesse potuit, ut Priscillianistarum
everteretur impietas et audacia. At statim
<nobr><sub></sub></nobr> quam Galliarum legiones Gratiano infensae, cum
in Britannia, tum in aliis regionibus Maximum imperialium
copiarum ducem, imperatorem renuntiarunt,
jam eorumdem Priscillianistarum causa deterior
facta usque ad exitium perducta est. Quale vero
fuerit Maximi ingenium, summatim veluti Gilda, cognomento
sapiens, descripsit, dicens: <em>Maximus, callida
primum arte potius quam virtute finitimos quosque</em>
<strong>221</strong> <em>pagos vel provincias contra Romanum statum retia
perjurii mendaciique sui facinoroso regno advectans, et
unam alarum ad Hispaniam, alteram ad Italiam extendens,
et thronum iniquissimi imperii apud Treviros
statuens, tanta insania in dominos debacchatus est, ut
duos imperatores legitimos, unum Roma, alterum religiosissima
vita pelleret.</em> Profecto igitur Treviros Maximo,
ibique imperiali sua sede stabilita, Ithacius de
omnibus, quae a Priscillianistis, a catholicis Patribus,
a Gratiano hactenus gesta fuerant, novum imperatorem
edocere non distulit. Tum enim Gratianus non
amplius erat superstes; nam is, a suis desertus,
<nobr><sub></sub></nobr> forte ob nimiam lenitatem in Priscillianistas adhibitam,
per Andragatii ducis dolum, apud Lugdunum,
octavo kal. Septembris, anno 383, occisus est <small>[Note: <nobr><sub></sub></nobr> Marcellinus; Socrates, lib. V cap. 11; Sozomen.,
VII, c. 13.]</small>.
Interim Maximus, ne Ecclesiae rebus videretur infensus,
easque in dies magis turbari sineret, haereticorum
judicium ecclesiasticis pastoribus in unum Burdigalae
coituris commisit. Ea de causa, ait noster
Severus Sulpicius: <em>Datis ad praefectum Galliarum
atque ad vicarium Hispaniarum litteris, omnes omnino,
quos labes illa involverat, deduci ad synodum Burdigalensem
jubet.</em> At ubi ad synodum convenere, primus
coram judicibus Instantius se sistens, causam
dicere jussus, cum nec ab objectis criminibus se posset
purgare, PP. in eum animadvertunt, et episcopatu
<nobr><sub></sub></nobr> indignum esse pronuntiant. Quae Priscillianus
advertens, et deteriorem causam habere sibi conscius,
statim ad Maximum imperatorem appellationem interposuit,
ut sacri conventus judicium eluderet. Hisce
fere verbis idem Severus historiam describit, qui praeterea
molli brachio concilii Patres objurgat, subjiciens:
<em>Priscillianus vero ne ab episcopis audiretur, ad principem
provocavit. Permissumque id nostrorum inconstantia,
quia aut sententiam in refragantem ferre debuerant,
aut si hi ipsi suspecti habebantur, aliis episcopis audientiam
reservari, non causam imperatori de tam manifestis
criminibus permittere</em> <small>[Note: <nobr><sub></sub></nobr> Forte alludere voluit ad Nicaenum canonem,
vel ad Sardicenses, in quibus sermo est de renovando
judicio in episcoporum causis, cum episcopi
qui jam judicarunt suspecti habentur.]</small>. Ita omnes quos causa
involverat ad regem deducti. Ne modo vero extra
scenam agere videamur, de violatis Ecclesiae juribus
hic disserere prorsus dissimulamus. Severi Sulpicii
testimonium nos annotasse dumtaxat sufficiat, ex
quo nonnisi stolidi aut caecutientes inficiari poterunt
Ecclesiam a suis incunabulis usque veluti sacrilegas
eas appellationes exhorruisse, quas tamquam ab
<em>abusu</em> licitas esse, nimis audacter et temere, elapso
<nobr><sub></sub></nobr> saeculo, unus Maiemburgus propugnavit <small>[Note: <nobr><sub></sub></nobr> Euseb. Caesar. lib. VII c. 26. V. nostram editionem,
tom. I, pag. 445. Rufinus, lib. I Hist. Eccl,
c. 2, in eadem nostra edit. tom. II, pag. 3.]</small>.</p>
<p>2. Maximus igitur, qui omnia imperii jura per fas
et nefas tyrannice verterat, posthabita atque despecta
tum Aureliani, tum Magni Constantini agendi
ratione, etiam ab hoc judicandi munere non abhorruit,
sed illud actutum sibi vindicavit. Hoc vero
tamquam gravissimum facinus sanctissimi episcopi,
quos inter Martinus Turonensis, reputantes, enixe
imperatorem exorabant ne capite in haereticos animadverteret;
sed, de sacerdotum sententia contentus,
eos e suis episcopalibus sedibus juberet extrudi.
Primo quidem in hanc sententiam Maximus propendere
videbatur, immo et in eam, Martini Turonensis
praesertim hortatu, jam descendisse, Severus Sulpicius
asseverat. Sed cum Ithacius tunc strenue nimis
accusatoris partes obiret, et gravi odio in reos furens
apud imperatorem pro horum morte instaret, cum
negotium in ancipiti adhuc versaretur, episcoporum
catholicorum coetus in duas factiones scissus est,
<nobr><sub></sub></nobr> altera alteri communicare detrectabat. Prior enim
prudenter et sancte infelicium sanguine abstinendum
contendebat. Sed altera saevior et immitior, <strong>222</strong> ut
crimina morte diluerent expetebat. Rebus igitur ita
pendentibus, saeculi tribunal eam cognoscere causam
distulit, quoad usque Treviris S. Martinus commoratus
est; hunc enim benigne et perhumaniter Maximus
excipiebat, tantaque reverentia et honore prosequebatur
ut e Trevirorum urbe discessurus ab ipso
sponsionem elicuerit nihil cruentum in reos constituendum.
<em>Rerum tamen exitus sponsionem protinus
elusit. Nam imperator per Magnum et Rufum Hispaniarum
episcopos depravatus, et a mitioribus consiliis
deflexus, causam praefecto Evodio permisit, viro acri
et severo, qui Priscillianum gemino judicio auditum
convictumque maleficiis, nec diffitentem obscenis se studuisse
doctrinis, nocturnos etiam turpium feminarum
egisse conventus, nudumque orare solitum, nocentem
pronuntiavit, redegitque in custodiam donec ad principem
referret.</em> Episcoporum autem, qui Maximum depravaverant,
<nobr><sub></sub></nobr> cum nulla apud veteres mentio occurrat,
haud eorum sedium nomina referre possumus. De
quodam Rufo episcopo dumtaxat in S. Martini Vita
legimus, hunc juvenis cujusdam astu Eliam et Christum
se appellantis et confingentis ita fuisse elusum,
ut tamquam Dominum adoraret. <em>Propter quod eum
postea ab episcopatu dejectum vidimus.</em></p>
<p>3. Quod vero ad male inchoatum ab Evodio in
Priscillianistas judicium attinet, minime verendum
est cruentum exitum contra imperatoris fidem Martino
datam non obtinuisse. Siquidem prioris capitis
inquisitione jam facta, reorum confessione pariter
audita, atque in carceribus ipsis facinorosis detentis,
<nobr><sub></sub></nobr> nihil aliud supererat quam ad jurium apices accusatores
coram reis accire, ut, roborata absolutaque
quaestione, imperator tandem sententiam ferret. Tum
Ithacius (ait Severus Sulpicius) videns quam invidiosum
sibi apud episcopos foret, si accusator etiam
postremis rerum capitalium judiciis exstitisset (<em>etenim
iterari judicium necesse erat) subtrahit se cognitioni
frustra, callido jam scelere perfecto.</em> Nonnisi
ergo ob excitatam in se episcoporum catholicorum
invidiam Ithacius a perpetrato facinore abhorrere
coepit; sed frustra se a criminum contestatione subductum
voluit. Nam Maximus cuidam Patritio fisci
patrono Ithacii, vices et accusatoris partes, ut
obiret, jussit, quo insistente, Priscillianus una cum
Felicissimo et Armenio, qui nuper ad haereticorum
partes defecerant, capite damnaretur. Latronianus
quoque et Euchrotia, Asarinus et Aurelius diaconus
gladio perempti sunt. Mitius tamen cum Instantio
actum est. Hunc enim in Sylinam insulam ultra Britanniam
exsilio deportarunt, ubi comitem habuit
<nobr><sub></sub></nobr> Tiberianum, omnibus bonis antea possessis judicis
decreto privatum. Caeteri denique, videlicet Tertullus,
Potamius, et Joannes tamquam viliores personae,
et digni misericordia, quia ante quaestionem se ac
socios prodidissent, temporario exsilio intra Gallias
relegati.</p>
<p>4. Eamdem autem caedem anno Domini 385 contigisse
narrat Prosper in Chronico ad consulatum
Arcadii atque Bautonis, quo tempore Siricius, Damaso
jam vita functo, praecedenti anno Ecclesiae catholicae
clavum obtinuerat. Sed idem Prosper praeterea
addit, sequenti anno, consulibus Honorio et
Evodio, Burdigalae quamdam Priscilliani discipulam
nomine Urbicam ob impietatis pertinaciam per seditionem
vulgi lapidibus exstinctam fuisse. Sed in alio
Chronico, quod sub Tironis nomine circumfertur,
eam vulgi in Urbicam seditionem Arcadio et Bautonio
coss. excitatam fuisse narratur. Jam vero iis
omnibus necatis, aut exsilio affectis, religionis et
<nobr><sub></sub></nobr> Ecclesiae negotia in praeceps ferri visa sunt. <em>Nam
imprimis non solum repressa non est haeresis, quae Priscilliano
auctore proruperat, sed confirmata, latius propagata
est. Siquidem illius sectatores, qui eum prius
ut sanctum honoraverant, postea ut martyrem colere
coeperunt. Peremptorum corpora ad Hispanias relata,
magnisque obsequiis celebrata eorum funera;</em> quin jurare
per Priscillianum summa religio putabatur. <strong>223</strong>
Nec vero religio solum in Hispania tam sacrilego sceleratoque
cultu labefactabatur, sed in Galliis, magno
schismate exorto, etiam ipsi catholici episcopi in
duas factiones discesserunt. Alii enim in Ithacio non
tantum reprehenderunt, quod is, praeter Ecclesiae
morem et lenitatem, laesae fidei reos Ecclesiam exagitantes
in capitis causa insectatus fuerat, sed etiam
quia a Theognosto episcopo palam damnatus, ab
ejus communione se abstinebant. Alii vero, regis
metu, Ithacio faventes, ab illius communione minime
abhorrebant.</p>
<br> <h4><center>CAPUT VI.
<em>Maximus tyrannus ad Romanum pontificem catholicae
fidei confessionem scripto exaratam dedit. Novas
clades imperator contra Priscillianistas per Hispanias
excitavit.</em> </center></h4><nobr><sub></sub></nobr> 
<p>1. Imperatores saeculique principes, tamquam sacrarum
legum et religionis catholicae vindices, Ecclesiae
rebus afflictis opem et praesidia praestare
oportere, ne tyrannus et insaniens haereticorum furor
divina mysteria ad exitium perducat, jam ab eruditis
omnibus sincere praedicatur. Quapropter non mirum,
si Romani pontifices cum primum aliquem imperatorem
esse renuntiatum intellexerunt, omni studio
ab iis catholicae fidei confessionem expostularunt,
<nobr><sub></sub></nobr> sine qua cum iisdem communionem habere detrectassent.
Inter vetustissima porro hujus agendi oeconomiae
exempla, hoc nobis S. Siricius papa suppeditavit,
qui anno 185, post Damasi mortem, ad pontificatum
assumptus, a Maximo hanc catholicae fidei
confessionem expostulans, is lubenti animo sua epistola
facere non detrectavit, quod aequis et christianis
principibus semper in more fuit. Quare primo de
susceptis pontificiis epistolis habet mentionem, tum
sacerdotalis muneris amplitudinem, tum splendidissimae
Romanae urbis dignitatem exornans subjicit:
<em>Fidei vero catholicae, de qua clementiam nostram consulere
voluisti, quo majus circa me et speciale judicium
divinitatis experior, hoc me confiteor habere curam
majorem, qui videlicet ad imperium ab ipso statim
salutari fonte conscenderim, et cui semper in omnibus
conatibus atque successibus Deus fautor affuerit, cujusque
hodie et, ut spero, perpetuo protector et custos esse
dignetur, Pater charissime</em> <small>[Note: <nobr><sub></sub></nobr> Tom. II Concil., Venetae edit. pag. 1227.]</small>. Spondet praeterea se
operam daturum ut ecclesiasticas causas ejusdem
<nobr><sub></sub></nobr> Ecclesiae sacerdotes pertractent, cum potissimum
tunc ageretur de Agricio, quem indebite ad presbyterii
gradum conscendisse S. pontifex commemoraverat,
et propterea idem Maximus legitimorum imperatorum
exemplum affectans, ait: <em>Quid religioni
nostrae catholicae possum praestare reverentius, quam
ut de hoc ipso, cujusmodi esse videatur, catholici judicent
sacerdotes?</em> Cui quippe quaestioni ut Galliarum
et caeteri episcoporum qui intra quinque provincias
commorabantur opportune interesse possent, conventum
in qua elegerint urbe constituendum decernit,
<em>ut, iisdem residentibus et cognoscentibus, quid habeat
consuetudo, quid legis sit judicetur.</em> Praeclarum postremo
sincerae suae fidei testimonium daturus, narrat
Pontifici quemadmodum ipse, ex Britannia Treviros
adveniens, multorum sceleratorum ita inquinatam et
labe pollutam religionem repererit atque deprehenderit,
ut, <em>nisi</em> (ait) <em>nostra provisio atque medicina, quae
ex Dei summi timore veniebat, his opem celeriter attulisset,
</em><nobr><sub></sub></nobr> <em>ingens profecto divulsio atque perditio fuisset
exorta,</em> <strong>224</strong> <em>et vix sananda postea vitia concrevissent.</em>
Quid autem superstitionis et impietatis Priscillianistae,
quos ibidem Maximus Manichaeos appellat, admiserint,
<em>non argumentis</em> (subjicit) <em>neque suspicionibus
incertis, sed ipsorum confessione inter judicia prolatis,
malo quod ex gestis ipsis tua sanctitas quam ex nostro
ore cognoscat; quia hujusmodi non modo factu turpia,
sed etiam foeda dictu, proloqui sine rubore non possumus</em>
<small>[Note: <nobr><sub></sub></nobr> Tom. II Concil., pag. m. 1227.]</small>. Cum hac epistola ergo totius quaestionis inquisitionisque
Acta Maximum Tyrannum ad Siricium
misisse, omnino constat.</p>
<p>2. Quid autem ad haec rescripserit, aut ex iis Actis
S. pontifex judicaverit, hactenus ex nullo Christianae
rei monumento erui potest. Illud unum dumtaxat
tamquam certissimum contra recentiores quosdam
dogmatistas intelligimus: videlicet, Romanos pontifices
indirectam saltem in catholicos reges potestatem
exercuisse. Non enim Siricius papa de Maximi
imperatoris fide percunctatus fuisset, non scripto
<nobr><sub></sub></nobr> ejus professionem expetivisset, nisi a supremo sacerdotii
munere judicandi auctoritatem obtinuisset,
an Maximus jure, vel injuria, aut tyrannice imperium
regeret. Sed ea de re alii disserant. Nos interim
animadvertimus hoc eodem anno Ithacianae factionis
episcopos Treviris in concilium coivisse, ubi, aliis
sanioris consilii episcopis etiam advenientibus, illi
apud Maximum agebant, ut, lata prius in Ithacium a
Theognosto episcopo, anathematis et depositionis
sententia in irritum missa, hunc tamquam insontem
absolverent, nec cuiquam liceret communionem eidem
denegare. Synodum adire auctoritas Martinum
compulit, qui, a magisterii officialibus circumventus,
primo spopondit se cum Christi pace Treviros venisse.
Tum imperiale palatium ingressus, et ipsius
<nobr><sub></sub></nobr> Maximi minis territus, tum denique Felicis episcopi
Trevirensis ordinationi se sistere cum deberet atque
voluisset, per horam dumtaxat cum haereticis Ithacio
faventibus communicare compulsus est. Sed ut eam
communionem scripto firmaret, nullo terrore, aut
minis potuit induci. <em>Postero die se inde proripiens</em>
(ait Severus in Dialogis) <em>cum revertens in via moestus
ingemisceret se vel ad horam noxiae communioni fuisse
permixtum . . . . . ille subsedit causam doloris et facti
accusante ac defendente invicem cogitatione pervolvens,
astitit ei repente angelus: Merito, inquit, Martine,
compungeris, sed aliter exire nequisti, Repara virtutem,
resume constantiam, ne jam non periculum gloriae, sed
salutis incurreris. Itaque ab illo tempore satis cavit
cum illa Ithacianae partis communione misceri.</em> Caeterum
noxiae illius communionis causa, tardius quam
solebat divinam opem et praesidia pro patrandis miraculis
obtinuisse, ipse jam expertus est, cum quibusdam
daemone correptis cuperet mederi. <em>Sexdecim
postea vixit annos, nullam synodum adiit, ab omnibus
</em><nobr><sub></sub></nobr> <em>episcoporum conventibus se removit.</em> Ita illud caput
claudit Severus Sulpicius laudato dialogo <small>[Note: <nobr><sub></sub></nobr> Sev. Sulp. dialogo 3, cap. 15.]</small>.</p>
<p>3. Nos vero antequam de hujus emortuali anno
verba faciamus, minime silentio eam cladem premere
possumus, quam Maximus imperator ex concilii
Trevirensis sententia in haereticos per Hispanias
grassantes excitavit, cum tribunos summa potestate
armatos illuc mittere decrevit, qui et haeretica labe
inquinatos inquirerent, et deprehensis vitam et bona
adimerent. Sed illud decretum ecclesiasticae lenitati
prorsus repugnans, atque ira odioque maximo cum
abundaret. Martini animum internis cruciatibus torquebat.
Etenim absque ulla haesitatione, per maximam
tribunorum avaritiam atque libidinem, non
scelestos dumtaxat sacrilegosque exagitandos, puniendos
atque necandos esse intelligebat, sed ipsos
catholicos et sanctorum etiam turbam depopulandam,
cum parvum omnino discrimen sit inter hominum
genera. <em>Etenim</em> (ait Severus Sulpicius) <em>tum solis
</em><nobr><sub></sub></nobr> <em>oculis judicabatur, cum quis pallore potius aut veste
haereticus aestimaretur.</em> <strong>225</strong> Haec ergo Martino concilium
advenienti maxime displicebant. Idcirco nil
mirum, si post Trevirensem synodum se ab ejusmodi
coetibus in posterum abfuturum religiose statuerit,
iisdemque quoad usque vixerit interesse recusaverit
<small>[Note: <nobr><sub></sub></nobr> Idem. ibid]</small>.</p>
<p>4. De hujus vero sancti viri emortuali anno summa
(ait Dionysius Petavius) veterum scriptorum dissensio
est. Gregorius Turonensis, cap. 46, Caesario et
Attico coss. obiisse narrat media nocte quae Dominica
habebatur. <em>Hic annus porro</em> (subjicit idem Petavius)
<em>est 397. Verum eo anno littera Dominicalis
fuit D, proinde Novembris 11 erat 4 feria, non Dominica.
Sigibertus, quem Annales Ecclesiastici sequuntur,
annum 402 addicit. At eo anno littera fuit E, Novembris
11 feria 3; aut ergo anno 400 obiit, quo littera
Dominicalis erat A C, Novembris 11 feria prima, aut
anno 401, quo fuit secunda feria. Si prius amplectimur,
mortuus erit illa nocte quae Dominicam antecessit;
</em><nobr><sub></sub></nobr> <em>si posterius placet, ea nocte quae Dominicam excepit.
Annum 401 suadet Severus Sulpicius, qui dialogo
laudato scribit, ut vidimus, Martinum sexdecim annis
vixisse post consulatum Evodii, qui incidit in annum
386, a quo sextus decimus annus est Christi 401. Gregorius
vero Turonensis, lib.</em> II <em>cap. 43, annum 400
designat dum Clodovaeum ab obitu Martini anno 112
mortuum esse scribit, qui excessit anno Christi 511.</em>
Rem ita describit eruditissimus Dionysius Petavius,
Rationarii Temporum parte II cap. 13, cujus conjecturis
nihil nostro studio accessit. Sed tum jam
Maximum Tyrannum malo fine apud Aquileiam periisse
certissimum est. Is enim, a Theodosio et Valentiniano
superatus, spoliatus (ut ait Prosper in
Chronico) indumentis regiis sistitur, et capite damnatur.
<nobr><sub></sub></nobr> Cujus filius Victor eodem anno post paucos
dies ab Arbogaste in Galliis interfectus est. Andragatius
autem (subjicit Petavius) <small>[Note: <nobr><sub></sub></nobr> Rat. Temp. part. I lib. VI cap. 8.]</small> se in mare praecipitavit.
Horum necem Idatius et laudatus Prosper
ad Theodosi II et Gynegii referunt consulatum, qui
juxta Ecclesiae tabulas est Christi annus tercentesimus
octogesimus octavus.</p>
<br> <h4><center>CAPUT VII.
<em>De Toletanis synodis Priscillianistarum causa coactis.</em> </center></h4>
<p>1. Jam vero rerum ordinem prosecuti, silentio
haudquaquam premere possumus, quarto labente Ecclesiae
saeculo, ita Priscillianam percrebuisse pestem,
ut non tantum vulgi homines, sed viri olim pietate
et dignitate clarissimi ab eadem labefactarentur. Ad
cujus haereseos mala cum catholici episcopi animadvertere
cogerentur, ita eorum animus conficiebatur,
ut non semel in unum convenire debuerint. Primo
enim, cum eam in haeresim hujusque sectatores libellarem,
<nobr><sub></sub></nobr> ut aiunt, direxerunt sententiam. Sed ubi,
aut quando convenerint, difficile est judicare. Verum
ante Toletanam synodum, quae nunc exstat, Hispanos
episcopos aliud concilium habuisse, ipsi Toletani
novemdecim PP. in suae synodi praefatione hisce
verbis perspicue indicant: <em>Omnes decem et novem
isti sunt, qui et in aliis gestis adversus Priscilliani sectatores
et haeresim quam astruxerat libellarem direxere
sententiam.</em> Veteri hac Latinorum loquendi formula
Toletani PP. ad innuendam damnationis sententiam
non verbis tantum prolatam, sed scripto et palam
editam, forte usi sunt. Ad hanc porro in judiciis ferendis
Hispaniarum episcoporum agendi rationem
minime adverterunt Tillemontius, Sirmondus, Pagius,
Severinus <strong>226</strong> Binius, Aguirre, et caeteri
omnes qui de quarti saeculi Hispanicis ecclesiasticisque
judiciis agentes, nec unum prorsus verbum
habent de concilio illo quod ipsi Toletani PP. paulo
prius habuisse affirmant. Immo id potissimum ex
<nobr><sub></sub></nobr> omnium sententia praestare quidem debuisset novissimus
scriptor Cajetanus Cenni, qui sibi agere proposuit:
<em>De Judiciis Ecclesiae Hispaniarum per saeculum
quartum</em> <small>[Note: <nobr><sub></sub></nobr> Tom. I, diss. de Antiquitate Eccl. Hisp. pag.
147 et seq.]</small>. Vel Franciscus Gervesius Urgellensis
presbyter, qui anno elapso hic Romae de Priscillianistarum
historia bipartitam dissertationem prelo
commisit. Sed ambo clarissimi doctissimique viri
alium et alium scribendi scopum cum sibi assumpsissent,
tantum otii illis haud esse potuit, ut singula
annotarent. Nam D. Cajetanus Cenni, Romanorum
pontificum supremae in totius orbis Ecclesias auctoritatis
et asserendae et propugnandae studio cum
ageretur, contra Dupinium aliosque huic similes
theologos calamum stringens, ita potissimum huic
scopo erat intentus, ut ad concilii Toletani primi
Acta aut non attenderit, aut omnino lustrare praetermiserit.
Scriptor vero posterior summatim dumtaxat
Priscillianistarum originem, incrementum et exitium,
ordinata quadam methodo indicare in votis
habuit, caeteris omissis quae ad rem suam non pertinere
<nobr><sub></sub></nobr> arbitrabatur <small>[Note: <nobr><sub></sub></nobr> Franciscus Gervesius, de Hist. Priscillianistarum,
parte posteriori, pag. 71.]</small>.</p>
<p>2. Patruinus igitur cum caeteris decem et octo
Hispanis episcopis, habita ratione ad impia Priscilliani
et hujus sectatorum dogmata, haec eadem, ut
aequum erat, scripta in tabulis sententia proscripsere;
tum deinde, paucis elapsis, ut credibile est, annis,
iterum in Toletanam urbem convenire voluerunt,
ut ea quae ad ecclesiasticam disciplinam, quae ad
scandala, quae ad schisma tollendum, quae denique
ad summam concordiam firmandam necessaria videbantur,
definirent. <em>Quare considentibus presbyteris,
astantibus diaconibus, et caeteris qui intererant concilio
</em><nobr><sub></sub></nobr> <em>congregatis, Patruinus episcopus dixit: Quoniam singuli
coepimus in Ecclesiis nostris facere diversa, et inde
tanta scandala sunt, quae usque ad schisma perveniunt,
si placet, communi concilio decernamus quid ab omnibus
episcopis in ordinandis clericis sit sequendum.</em> Sed
mihi hujus Toletanae synodi Acta et canones legenti,
eosque ad Siricii papae epistolam Himmerio Tarraconensi
caeterisque Hispaniarum episcopis datam
exigenti, compertum est haec omnia ita inter se concinere,
ut illi PP. nihil aliud sequendum decreverint,
nisi ea quae summus pontifex jam 385 apostolica
auctoritate ipsis observandum mandaverat, vel ea
quae in Nicaena synodo de ordinationibus jam pridem
fuerant constituta. Quae res cum innuat Hispaniarum
episcopos in Ecclesiae judiciis ferendis Romanam
semper consuluisse sedem, nec ab ejus umquam regulis
resilire ausos fuisse, merito nos in admirationem
trahit, quod praecedentes laudati scriptores
talem tantumque horum monumentorum consensum
similitudinemque non animadverterint, aut annotare
<nobr><sub></sub></nobr> neglexerint. Nec enim ut hos, alioqui eximios et de
litteraria optime meritos, scriptores contumeliose
laedamus, sed ut argumentorum quae ipsi contra novatores
adducunt vim et pondus augeremus, haec
referre debuimus.</p>
<p>3. Interim vero ad hujus Toletani primi concilii
tempus, variasque in eo excitatas quaestiones, et genuina
Acta, quod attinet, inter Ecclesiae scriptores
minime convenit. Baronius imprimis istud concilium
non nisi quarto sancti Innocentii pontificatus anno,
qui quadringentesimus et quintus Christi est, coactum
fuisse asseverat, ea nimirum persuasione ductus,
quod ad hujus synodi PP. ipse Innocentius
eam epistolam scripserit, quae sequentem epigraphem
praesefert: <em>Innocentius ad episcopos synodi Toletanae.</em>
Et quamvis Baronii conjecturis ipsa Toletani concilii
Acta repugnent <small>[Note: <nobr><sub></sub></nobr> Baronius, tom. V, ad Christi annum 405, pag.
235.]</small>, <strong>227</strong> quorum inscriptio haec habet:
<em>Concilium Toletanum novemdecim episcoporum
tempore Anastasii, Honorii et Arcadii, Stilicone consule
</em><nobr><sub></sub></nobr> <em>habitum aera 438, anno Domini 400, Patrono episcopo
praesidente sub die septimo idus Septembris;</em> tamen
errorem in hanc irrepsisse, nec ad primum, sed ad
secundum Stiliconis consulatum, qui in laudatum
annum 405 incidit, Acta illa esse referenda contendit.
Ita ergo Innocentianae illi epistolae Baronius insistit,
ut, laudato hoc Toletanae synodi titulo et
inscriptione neglecta, non Patruini praesidis nomen,
non Hispanicam aeram, non Anastasii pontificatum,
non quadringentesimi anni Christianam epocham
esse probandam duxerit. Sed jam doctum virum
allucinari non tantum omnia edita et manuscripta
exemplaria patefaciunt, sed et ipsa sancti Innocentii
papae epistola. Quid? In ea quippe S. pontifex de
illa synodo loquitur in qua Gregorius Emeritensis in
Patruini locum fuerat suffectus, cujus Gregorii querimonias
audiri jubet. At Toletanae synodo, de qua
nos agimus, Patruinus adhuc vivens interfuit, immo
et praefuit, ut ex tota illa Actorum serie ipse lector
intelliget. Contra vero illius epistolae capite de Patruino
<nobr><sub></sub></nobr> ita scripsit Innocentius: <em>Gregorii etiam Emeritensis
episcopi, qui in locum Patruini venerabilis
recordationis est ordinatus, querela, si qua est, audiatur,
et si contra meritum suum passus est injuriam, in
invidos honoris alterius vindicetur, ne posthac in
quemquam bonorum spiritus factionis insurgat</em> <small>[Note: <nobr><sub></sub></nobr> Epistola haec inter Innocentianas exstat, tom.
III Conciliorum Generalium, pag. mihi 41.]</small>.
Quae sane verba clare multos Hispaniae scriptores de
errore convincunt, quorum alii Patronum, seu Patruinum
Toletanae synodi praesidem, Toletanum antistitem,
alii Bracarensem fuisse existimarunt; ex
iis enim verbis apparet quod illis in mentem non
venerat, videlicet Emeritensem episcopum fuisse,
<nobr><sub></sub></nobr> cui jam defuncto Gregorius quinquennio post successerat.</p>
<p>4. Longe ergo nobis aliam disserendi rationem esse
oportuit, qui Innocentianam illam epistolam non ad
primam Toletanam synodum, sed ad alteram esse
referendam judicamus. Id jam pridem Sirmondus,
Pagius, Petavius, Severinus Binius, Tillemontius aliique
scriptores, quamvis non iisdem rationibus et
conjecturis adducti, monuerunt; quorum alii Toletanam
primam synodum vel in Christi annum 399, vel
in sequentem rejiciendam esse rationabilius docuerunt,
de qua nos luculentius disserere praetermittimus,
cum jam difficilius aliud quidpiam et obscurius
nobis expediendum supersit: earum rerum videlicet
inquisitio quae hujus primae Toletanae cogendae synodi
Patrono, seu Patruino occasionem dedere. Multas
porro gravissimasque causas fuisse illius aevi monumenta
quae supersunt nobis persuadent; quas recensere
cum Ecclesiae scriptores hactenus neglexerint,
<nobr><sub></sub></nobr> nos percurrere cogimur, ne in oscitantiae aut nimiae
conniventiae notam incidamus. Illius itaque in Toletana
urbe concilii habendi causam principem schisma
quoddam gravissimum ex Priscilliana ortum haeresi
fuisse, notum et perspectum omnibus esse volumus.
Fuerit vero illud idem quod Ithaciana factio excitaverat,
an potius aliud, non satis perspicue evinci potest:
unum dumtaxat notissimum aeque ac certissimum,
ita ecclesiasticas Hispaniarum provinciarum
res quoad dogma, quoad mores, quoad disciplinam
ex illa Priscilliana lue turbatas et labefactas fuisse,
ut episcopi etiam ac caeteri clericalis ordinis ministri,
a SS. Patrum regulis abscedentes, quod magis eorum
studiis favebat sequerentur. Tanta quippe eos inter
erat animorum discordia et dissimilis agendi ratio,
ut sine ullo prorsus delectu poenitentes susciperent,
conjugali vinculo alligatos, vel concubinas habentes
filiosque procreantes, ad majores sacros ordines promoverent;
Bigamos et saeculari militiae addictos, servosque
dominis obligatos, ad ecclesiastica ministeria
<nobr><sub></sub></nobr> assumerent. Alii cum sacrilegis et anathemate percussis
libere communicabant; alii a propriis <strong>228</strong>
recedentes Ecclesiis, unde egressi fuerant, sub depositionis
poena redire non cogebantur. Alii denique,
vel religiosarum puellarum familiaritate, vel sacra
synaxi abutebantur, episcoporum presbyterorumque
defunctorum superstites uxores sibi conjugio adjungebant,
atque in tot tantaque alia non minoris momenti
facinora prolabebantur, ut non tantum canonum
sanctiones ex malorum abusu, sed et ipsa divina
apostolicaque praecepta pessum abirent. Sed et de
iisdem rebus paulo ante aliud a Lusitanis habitum
fuisse concilium sequentia prioris illius capituli seu
canonis evidentissime nobis indicant. <em>Placuit</em> (aiunt
Toletani PP.) <em>ut diacones, si vel integri, vel casti non
sint, et continentis vitae, etiamsi uxores habeant, in ministerio
constituantur; ita tamen, ut si qui etiam ante
interdictum quod per Lusitanos episcopos constitutum
est incontinenter cum uxoribus suis vixerint, presbyterii
honore non cumulentur.</em> At hujus Lusitani concilii
<nobr><sub></sub></nobr> decreta seu interdicta praetereamus. Illius quippe
Acta ab eruditis desiderantur, nec cardinalis Aguirre
Hispanicarum rerum diligentissimus collector disertius
quidquam de iisdem describere potuit.</p>
<p>5. Alteram igitur Toletani illius concilii causam
expediamus. De ea quidem celebriores scriptores
verba fecerunt, quos inter Tillemontius et Paschasius
Quesnellus locum habent; qui potissimum in
praesens nobis agere instituentibus de Symphosio
episcopo, de Dictinio, aliisque clericalis ordinis hominibus,
qui ex Priscilliana redeuntes haeresi, Ambrosio
et Romano pontifice agentibus, a Toletanae
primae synodi patribus in communionem suscepti
<nobr><sub></sub></nobr> sunt, negotium facessunt. Et primo quidem totius
controversiae nodum cum in multis situm esse deprehendamus,
ut facilius dubia a certis et falsa ab authenticis
secernamus, varia opus est praemittamus.</p>
<p>Primum videlicet Symphosium cum aliis undecim
episcopis anno Domini 381 Caesaraugustano subscripsisse
concilio, Priscillianoque et hujus dogmatibus
anathema dixisse, ut ex hujus concilii Actis intelligitur.
Quamvis revera, si unicum dumtaxat Caesaraugustae
fuisse coactum concilium dicamus, a caeterorum
PP. illorum communione se subduxisse credendum
erit, ut suo loco dicturi erimus. Non igitur tum
ea lue nefanda certo poterat labefactari Symphosius.
Neque de hac haeresi, palam saltem, is fuerat postulatus
Christi anno 385, cum videlicet Priscillianus
hujusque socii, Maximi tyranni decreto, vel capitis,
vel exsilii poena mulctati fuere. Severus quippe Sulpicius,
qui lib. II Hist. rem totam describit, haereseos
utique auctoris et sociorum nomina in catalogum
redegit, nulla prorsus Symphosii facta mentione.
<nobr><sub></sub></nobr> Quod argumenti genus, tamquam ex scriptoris silentio
depromptum, quamvis aliis in rebus imbecillum,
parvique pendendum ducamus, illud tamen in praesentia
maximum robur obtinet, ne Severum Sulpicium
de socordiae vel oscitantiae vitio postulandum esse
arbitremur. An is celeberrimi hujus episcopi nomen
reticuisset, qui aliorum hujus sacri ordinis nomina
recensuit, qui Igini, seu Idigini, Cordubensis lapsum
post Toletanam synodum annotavit, quique ad plenam
earum rerum notitiam alios etiam infimae plebis
viros et mulieres expresse nominavit?</p>
<p>Ex quo tertium illud sequitur, videlicet nonnisi
post Priscilliani caedem, et Ithaciano jam schismate
ingravescente, et Hispaniarum rebus mutatis, ob
Maximi tyranni necem, Symphosium in apertam
haeresim erupisse. Non igitur ante Christi annum 389
ipse Symphosius tamquam Priscillianista haberi potuit;
nec enim debitas corporis poenas evasisset, quas
huc illucque per Hispaniae provincias imperialium
<nobr><sub></sub></nobr> tribunorum tyrannis, libido et avaritia contra Priscillianam
sobolem, capitali etiam adhibita poena, districte
exercebat. Ne itaque Symphosium imperialium
tribunorum inquisitionem per miraculum evasisse
arbitremur, dubio procul <strong>229</strong> fateri oportet hunc
ejusque filium Dictinium, Maximo tyranno adhuc in
vivis superstite, catholicam fidem exterius saltem
simulasse. Sed Maximum vita functum apud Aquileiam
cum intellexissent, jam praeconceptum necis
subeundae timorem Symphosius et Dictinius excusserunt,
et Priscilliana illa dogmata, quae occulto forte
hactenus prosequebantur, palam verbis et scriptis,
ut latius propagarent, docere coeperunt.</p>
<p>6. De Dictinii porro Operibus inter caeteros agit
etiam Augustinus libro contra Mendacium ad Consentium,
in quo ubique Priscillianistis excitatis illum
Dictinii librum describit, cujus nomen est Libra; <em>eo
quod pertractatis duodecim quaestionibus, velut unciis
explicatur, tantis (intelligitur Dictinius) extulerit laudibus,
ut talem Libram, qua horrendae blasphemiae
</em><nobr><sub></sub></nobr> <em>continentur, multis librarum auri millibus pretiosiorem
esse testetur</em> <small>[Note: <nobr><sub></sub></nobr> Augustinus, contra Mendacium ad Consentium,
cap. 5, tom. VI edit. PP. S. Mauri pag. 330. Videsis
ergo hunc Augustini librum in quo non tantum agit
de mendacio, quod studiose Priscillianistae semper
<nobr><sub></sub></nobr> prosequebantur; verum etiam de rebus ad Dictinium
Asturicensem pertinentibus, ut erudite ibidem PP.
congregationis S. Mauri annotarunt.]</small>. Eo ergo in libro Dictinius dogmatizabat:
<em>ad occultandam religionem religiosos debere
mentiri.</em> Quod argumenti genus, cum ex sacris Scripturis
et harum exemplis deduci auctor contenderet,
ipse Augustinus, ut divinarum Scripturarum sanctitati
auctoritatique consuleret, omnes excelsae suae
sapientiae nervos ad librum illum catholicae pietati
maxime injuriosum refellendum atque destruendum
adhibuit. Sed et alios Dictinium in Priscillianae haereseos
tutelam et praesidium edidisse tractatus, inter
caeteros Leo noster asseverat, ut nos ipsi suo loco
dicemus.</p>
<p><nobr><sub></sub></nobr> 7. Interim vero, ne a proposito instituto longius
abscedamus, Symphosii ac Dictinii apertum lapsum
non ante quintum vel sextum Siricii pontificatus annum
revocandum esse certissime arbitramur; quorum
quidem impietate a caeteris Hispaniae et Lusitaniae
episcopis cognita, et ex Dictinii Operibus, quae
omnium manibus terebantur, magis comprobata, catholici
ab eorum communione se abstinere coeperunt,
et in aliquo, ut arbitror, episcoporum conventu anathemate
proscripti fuere. Sed de re tam obscura,
cujus veteres scriptores altum servavere silentium,
ne in divinationem labamur, verba facere omnino
praetermittimus. Sed ad Idatii Chronicon sermonem
convertentes, quandonam Symphosius et Dictinius
ad catholicorum communionem redierint, paucis explicabimus
<small>[Note: <nobr><sub></sub></nobr> Consule alteram partem dissertationis a D.
Francisco Gervesio Urgellensi presbytero nuper Romanis
typis editae; in qua Quesnellum carpit, quod
Toletani synodi Acta supposititia esse contenderit.]</small>.</p>
<p>8. Idatius itaque, Hispaniarum rerum scriptor
accuratissimus, sub Anastasii pontificatu quoddam
Toletanum concilium habitum fuisse, atque in eo
tum Symphosium, tum Dictinium, aliosque Gallaeciae
<nobr><sub></sub></nobr> provinciae episcopos Priscillianam haeresim ejurasse,
propriaque manu fidei professione subscripta condemnasse
asseverat. <em>Romanae Ecclesiae 37 habetur
episcopus Anastasius. In provincia Carthaginensi, in
civitate Toleto, synodus episcoporum contrahitur, in
cujus gestis continetur Symphosius, et Dictinius, et alii
cum his Gallaeciae provinciae episcopis Priscilliani sectatores
haeresim ejus blasphemissimam cum assertore eodem
professionis suae subscriptione condemnant.</em> Addit
praeterea: <em>Statuuntur quaedam etiam observanda de
Ecclesiae disciplina, communicante in eodem concilio
Ortigio episcopo, qui Gelenis fuerat ordinatus. Sed
agentibus Priscillianistis, pro fide catholica pulsus factionibus
exsulabat.</em> Mirari profecto oportet nec veteres
nec recentiores scriptores ad tam celebre testimonium
animadvertisse, sed horum alios, quoad
concilii causas, quoad tempus, quoad gesta, in unam,
alios in alteram abiisse opinionem. Immo admirationem
auget quod hujus vel alterius opinionis assertores
<nobr><sub></sub></nobr> non iisdem insistant <strong>230</strong> principiis, cum eorum
quilibet, vel propriis studiis indulgeat, vel,
quasi divinationibus usus, longius quam par est in
re non mediocris momenti abscedat a veritate. Nec
enim cum Baronio aut Conciliorum collectoribus hic
contendere audeo, qui, in tanta sacrorum monumentorum
copia et Christianae rei suppellectile tempus et
operam insumentes, omnia collegerunt, disposuerunt,
ornarunt, non ita tamen, ut eadem semper
oculis suis lustrare potuerint, eademque ad optimae
critices regulas redigere. Sed nostra oratio potius
eos tangit et urget qui commentaria vel in Baronium,
vel in concilia ipsa ediderunt. Pagius enim, Severinus
Binius, cardinalis Aguirre, Sirmondus, Baluzius,
atque alii eruditi et antiquae rei studiosi scriptores
legitimum concilii Toletani tempus definierunt, caetera
vero ibidem acta silentio praeterierunt. Tillemontius
deinde ad concilii cogendi causas examinandas
descendit, multa de Symphosio et Dictinio
comminiscitur, cum ad divi Ambrosii epistolas 52,
<nobr><sub></sub></nobr> 56, provocat, in quibus nec de Priscillianistis, nec
de duobus illis episcopis unicum profert verbum.
Cajetanus Cenni octo priorum saeculorum ecclesiasticam
historiam illustrandam suscepit, ac praesertim
de <em>formis ecclesiastici judicii</em> servatis in Ecclesia Hispana
verba facere sibi proposuit. Sed vir doctus vix
delibatis iis quae ad Toletani concilii tempus pertinent,
caetera silentio prorsus praeterit, amplissimo
relicto nobis aliisque campo, quem eidem Dictinii et
Symphosii causa aperuerat pontificiae apostolicae sedis
auctoritatis tum asserendae, tum propugnandae. Qua
in re a proposito sibi scopo minime cessisse certe ii
<nobr><sub></sub></nobr> judicabunt qui ejusdem Cenni praefationem percurrerunt.</p>
<br> <h4><center>CAPUT VIII.
<em>Ad refellendas quorumdam et Paschasii Quesnelli potissimum
falsas opiniones, Symphosii et Dictinii
episcoporum causa exactius ex ecclesiasticis monumentis
ad examen revocatur.</em> </center></h4>
<p>1. Quamvis hactenus multus fuerim in expendendis
Caesaraugustanorum Toletanorumque conciliorum
Actis, ad Priscillianistarum causam et condemnationem
pertinentibus, tamen nihil me praestitisse arbitror,
nisi exactius stylum admoveam in iis describendis
quae ad Symphosium et Dictinium episcopos,
quondam Priscilliana labe pollutos, spectare videntur.
De iisdem enim duobus episcopis aliqui etiam
ex recentioribus scriptoribus verba fecere, quos inter
principem obtinet locum Paschasius Quesnellus,
qui in adornandis sancti Leonis Magni Operibus, nimis
suis partibus indulgens, nullo veritatis studio
<nobr><sub></sub></nobr> adductus, solam ratiocinandi libidinem secutus, rerum
ecclesiasticarum seriem, susquedeque, vertere
nisus, veterum monumenta aut oscitanter lustravit,
aut in pravum sensum detorsit; et denique veteri
Ecclesiae disciplina abolita, novam regiminis et oeconomiae
rationem moliri allaboravit. Is namque in
notis et observationibus ad S. Leonis Magni epistolam
15 <small>[Note: <nobr><sub></sub></nobr> Tom. II Operum S. Leonis Magni, in notis et
<nobr><sub></sub></nobr> observationibus ad 15 epistolam, pag. m. 449.]</small> disertius Priscillianistarum causam et
concilia in eosdem Priscillianistas congregata, tempus
quo Symphosius et Dictinius vel in haeresim lapsi
sunt, vel in Ecclesiae communionem suscepti fuere,
diligentius inquirit. In praeceps sane multa ruerent,
quae nos tamquam certa probavimus, si Quesnellianae
conjecturae robur haberent. Sed tentabundus imprimis
is scriptor incedens, utriusque lapsum, Symphosii
nimirum et Dictinii, ante Caesaraugustanum <strong>231</strong>
statuit concilium. De qua haeresi infamatus uterque
fuit in Caesaraugustana synodo anni 381 adversus
Priscillianum, cujus judicium declinasse dicitur
<nobr><sub></sub></nobr> Symphosius, in sententia Toletanae I synodo se subducens.
Nutare arbitror hocce primum Quesnelli assertum.
Nam definitiva illa sententia, quae post concilii
Toletani primi acta legitur, ex qua is certe suam
hausit opinionem, minime hisce dictis cohaeret. Siquidem
animum suspensum in veritatis inquisitione
habuisse Symphosium ibidem asseritur, <em>sola tamen
una die concilio Caesaraugustano stitisse se, qui postmodum
declinando sententiam praesens audire contempserat</em>
<small>[Note: <nobr><sub></sub></nobr> Exemplar definitivae sententiae translatae de gestis
tom. I Concil. pag. 1478.]</small>. Qua ratione autem haec cum Priscillianistarum
historia cohaerere possint, me omnino latet.
Symphosium episcopum Caesaraugustano concilio
anni 381 subscripsisse certissimum est. Ad aliud
igitur Caesaraugustae habitum concilium laudata verba
referri debent, de quo plerique suspicati sunt,
sed hujus Acta non exstant. Praeterea quae ibidem
subduntur praecedentibus repugnare videntur, nam
aiunt: <em>Arduum nobis esset audire jam dictos, litteris
tamen sanctae memoriae Ambrosii, quas post illud concilium
ad nos miserat, ut, si condemnassent quae perperam
</em><nobr><sub></sub></nobr> <em>egerant, et implessent conditiones quas praescriptas
litterae continebant, reverenter ad pacem</em> (adde,
<em>quae sanctae memoriae Siricius papa suasisset) . . . . , magnam
nos constat praestitisse patientiam</em> <small>[Note: <nobr><sub></sub></nobr> Rescriptum episcoporum Ambrosii, etc., ad
Siricium papam, tom. II Concil. pag. 1220.]</small>. Totam in
suam sententiam hanc transtulit Quesnellus narrationem,
minime tamen perpendens an cum caeteris
aliis Priscillianistarum historiae certissimis monumentis
cohaereret, necne. Si ad memoriam revocemus
ea quae in superioribus ex Severo Sulpicio exscripsimus,
dissimilem quamdam in Ambrosio agendi
rationem in eadem causa deprehendimus. Is quidem
Priscillianum, Instantium aliosque hujus sectae viros,
<nobr><sub></sub></nobr> qui Caesaraugustanae illi synodo anno 381 se sistere
detractarunt; quamvis Mediolanum profectos; non
audivit; non recepit; nec pro iisdem recipiendis ullas
ad catholicos Hispaniarum episcopos litteras dedit.
Qui ergo fieri potuit ut idem Ambrosius post illud
idem Caesaraugustanum concilium audierit, receperit,
poenitentiaeque agendae conditiones Symphosio episcopo
et hujus filio Dictinio atque aliis praescripserit,
qui iisdem moribus et vitiis labefactabantur?</p>
<p>2. Sed aliud quidpiam praeterea laudata in narratione
est; quod cum Caesaraugustani concilii tempore
minime conciliari potest. Ibidem enim sancti Siricii
papae pro haereticis poenitentibus recipiendis statuta
laudantur, Nec Ambrosius ipse alias conditiones jure
praescribere poterat, nisi eas quas apostolica summi
pontificis auctoritas decreverat. Recognovit enim
ille sanctissimus Mediolanensis antistes, et caeteri
illius provinciae episcopi jam in concilio congregati,
neminem ab Ecclesia exclusum legitime eam iterum
ingredi posse, cui supremus Janitor, S. Petri successor,
<nobr><sub></sub></nobr> januam non aperuerit. Propterea Ambrosius ad
Siricium cum caeteris in concilio congregatis rescribens,
epistolam sic orditur: <em>Recognovimus litteris
sanctitatis tuae boni pastoris excubias, qui diligenter
commissam tibi januam serves, et pia sollicitudine
Christi ovile custodias,</em> etc. Hisce ergo principiis Ambrosius
insistens, Hispaniarum episcopis suggerere
debuit, ut Symphosium et Dictinium poenitentes ad
reconciliationem reciperent, sub illis conditionibus,
dumtaxat, quas jam apostolica sedes decreverat.
Verum cum Siriciana ejusmodi statuta lucem non
aspexerint nisi quadriennio saltem post Caesaraugustanum
illud concilium, anno videlicet 385, III <em>idus
Februarias, Arcadio et Bautone</em> consulatum agentibus,
idcirco mihi numquam persuadere possum Symphonii
et Dictinii causam anno 381 in Caesaraugustana
synodo fuisse recognitam, ambosque ab illo episcoporum
judicio se subduxisse. Nam admissa illa diffamatione
quam confingit Quesnellus, <strong>232</strong> tum
<nobr><sub></sub></nobr> probata illa subductione a Caesaraugustanorum Patrum
judicio anni 381, jam Symphosium et Dictinium,
utpote contumaces, necessario ad Burdigalensem synodum
accire debebant, cui interesse si detrectasset,
parem cum Instantio et Priscilliano poenam solvissent.
Quid plura? Maximi tyranni gladium minime
evasissent, nec denique ab imperialium tribunorum
furore se incolumes praestitissent, ut paulo prius observavimus.
Burdigalensis porro synodus illa eodem
anno 385 iisdemque consulibus coacta fuit, in qua
nihil de Symphosii et Dictinii diffamatione et contumacia
dictum fuisse, Severi Sulpicii silentio probatum
est.</p>
<p>3. Nos ergo, ut hujusmodi figmentum praecaveamus;
affirmare oportebit, vel scribarum imperitia in
eam sententiam ista verba irrepsisse: <em>Post Caesaraugustanum
concilium, in quo sententia in certos quosque
dicta fuerat, sola tamen una die praesente Symphosio,
qui postmodum declinando sententiam praesens
audire contempserat;</em> vel ad aliud quam ad illud, quod
<nobr><sub></sub></nobr> anno 381 coactum fuerat debere referri; hocque
nonnisi post Priscilliani, Instantii, aliorumque necem
haberi potuisse, nostra quidem sententia est. Cardinalis
Aguirre, variis adductus conjecturis, tom. II
Concil. Hispaniae, praeter illud primum Caesaraugustanum
concilium, aliud anno 383 ibidem celebratum
asseverat, cui nos subscribere haud possumus, qui
serius illud coactum fuisse contendimus. Verum
quam vis multis obvolutum tenebris istuc negotium
sit et videatur, tamen caetera, quae in laudato illius
definitivae sententiae exemplari subduntur, magnum
lumen ad veritatem propius attingendam suppeditant.
<em>Legitur namque Symphosium, sancto Ambrosio praesente
et audiente, eas conditiones acceptasse et posuisse,
videlicet a recitatione eorum qui dicebantur martyres
jam recessisse et perpetuo recessurum; Dictinium vero
</em><nobr><sub></sub></nobr> <em>ecclesiastica obtenta pace, presbyterii locum tenere,
nec accipere honoris augmentum,</em> ut jam papa Siricius
priori sua epistola de lapsis poenitentibus decreverat.
Plane ergo omnes illorum conjecturae ruunt qui Symphosium
et filium ejus Dictinium ante Priscillianistarum
caedem lapsos esse contendunt. Cujus caedis
gesta referens Severus Sulpicius causam fuisse ait,
<em>ut non solum non repressa fuerit haeresis quae illo auctore,
proruperat, sed confirmata, latius propagata
est. Namque sectatores ejus, qui eum prius ut sanctum
honoraverant, postea ut martyrem colere coeperunt.
Peremptorum corpora ad Hispanias relata, magnisque
obsequiis celebrata eorum funera.</em> Caeso itaque Priscilliano
et sociis, catholica religio impie magis et superstitiose
foedari coepit, cum videlicet tamquam veri
martyres haberentur et colerentur ii quos ob graviora
scelera saeculi gladius interfecerat.</p>
<p>4. Ex cujus facti novitate ita ecclesiasticae res perturbatae
fuere, ut plurimi sanctioris vitae episcopi
ab illo judicii et vindictae genere maxime abhorrentes,
<nobr><sub></sub></nobr> quasi Priscilliani causam tueri videbantur, cum
caedium auctoribus, Ithacio videlicet et caeteris, communione
denegata, anathemate dicto episcopalibusque
sedibus spoliatis, tam grave cruentumque facinus
exhorrebant. Ab illo enim catholicorum schismate
Priscillianistae occasionem arripuere magis atque
magis suam sectam propagandi, cum caesorum cadaveribus
sacros martyrum honores vindicarent, impiamque
eam consuetudinem inter se ipsos et in Ecclesias
inducentes, ut horum nomina inter aliorum martyrum
memorias divinis in persolvendis officiis recitarent <small>[Note: <nobr><sub></sub></nobr> Augustinus, lib. contra Mendacium cap: 5.]</small>.
In ejusmodi quippe amentiam cecidit Symphosius, a
multis deceptus et circumventus, quemadmodum illius
definitivae sententiae exemplaria patefaciunt. Ex Priscilliani
autem dogmatibus duo dumtaxat profitebatur
Symphosius: alterum <em>innascibilem esse Deum,</em> alterum
vero duo rerum aspectabilium principia reperiri.
<em>Nullis tamen libris apocryphis, aut novis scientiis, quas
Priscillianus composuerat Symphosius umquam usus
</em><nobr><sub></sub></nobr> <em>est, quamvis Dictinius epistolis aliquantis pene lapsus,
quas omnes suas professione</em> <strong>233</strong> <em>condemnans, correctionem
petens, in Toletano illo concilio veniam postulavit.</em>
Haec itaque omnia tantam apud nos vim habent,
ut nulla prorsus ratione in Quesnelli sententiam adducamur,
ut videlicet arbitremur Symphosium anno
381 in Caesaraugustana illa synodo diffamatum, et
veluti Priscillianistam se ab illorum Patrum judicio
subduxisse. Vix enim ecclesiasticae reconciliationis
donum sibi promereri potuisset, si novemdecim annorum
spatio (quale inter illud et istud Toletanum concilium
intercessit) pertinax in sua contumacia perstitisset.</p>
<p>5. Jam vero ad alia gradum faciamus, quae ob veterum
monumentorum jacturam aeque obscura et
multis difficultatibus implexa sunt: Ambrosium itaque,
veluti pacis et reconciliationis sequestrem, a
Symphosio et caeteris qui lapsi erant interpellatum
fuisse, jam inter omnes cum veteres tum recentiores
scriptores convenit. Non ita tamen exploratum est
<nobr><sub></sub></nobr> quo anno istos Mediolanum profectos Ambrosius receperit,
traditis illis communicatoriis litteris, ut sub
quibusdam praescriptis et acceptatis conditionibus
catholici ipsi Hispaniarum episcopi, qui se a lapsorum
communione separaverant, ad pacem et ecclesiasticam
reconciliationem eos admitterent. Quid autem
in se continerent divi illae Ambrosii epistolae ad
Hispaniarum episcopos datae, cum jam temporis injuria
interciderint, non undequaque perspectum esse
potest. Ex Actis dumtaxat hujus Toletani concilii
anno 400 coacti evincitur, illas in praecedenti alia
Toletana synodo, ad quam Sympliosius, Dictinius et
caeteri lapsorum acciti venire detrectarunt, fuisse
recitatas; tum etiam Ambrosium sequestris officio sub
iis conditionibus functum esse, ut Symphosius ab
ordinationis munere se abstineret, et Dictinius hujus
filius perpetuo in presbyterii gradu ita permaneret,
<nobr><sub></sub></nobr> ut ipse et alii clerici aequalis vel inferioris ordinis
numquam ad superiores gradus Ecclesiae possent ascendere.
Sed duo sane tum contigerunt, quae paci et
ecclesiasticae reconciliationi prorsus repugnabant.
Detrectarunt imprimis quotquot Ambrosium adierant
coram Hispanorum episcoporum synodo condemnare
<em>quae perperam egerant,</em> ut idem Mediolanensis antistes,
apostolicae sedis statutis innixus, faciendum praescripserat,
tum a poenitentium statu atque proposito
contra fidem datam recesserunt. Nam vita functo
Asturicensi episcopo, Symphosius ad eam sedem
Dictinium filium evexit, et episcopum consecravit, et
Dictinius ipse, cum eodem Symphosio multos alios
in Galliciae provincia, quorum fides non satis probata
erat, in episcopos ordinarunt. Horum autem omnium
gestorum seriem continet illud definitivae sententiae
exemplar quod in Toletana anni 400 synodo editum
fuit.</p>
<p>6. Superest nunc ergo ut illius habitae Toletanae
<nobr><sub></sub></nobr> synodi tempus inquiramus in qua, lectis Ambrosii
litteris, poenitentes illi ad reconciliationis pacem admitti
debebant, a qua tamen Symphosius et caeteri
se subtraxerunt. Eam autem habitam fuisse ante Ambrosii
mortem probabilius est. Paulinus enim in hujus
Vita ait: <em>Theodosio imperatori Christianissimo
triennium fere supervixit Ambrosius, qui et ipso die
sabbati sancti illum desiisse vivere scribit: prorsus</em>
(Petavius subdit) <em>Aprilis 4, Christi anno 397, Caesario
et Attico coss.</em> Marcellinus autem hujus obitum anno
sequenti 398 ascribit, <em>Honorio et Eutychiano</em> coss.
Non diu igitur ante divi Ambrosii mortem potuit illa
synodus congregari, nam omnes illi novemdecim
episcopi, qui in contumaces absentes libellarem direxere
sententiam, adhuc 400 anno erant superstites,
quod difficile fuisset, si inter illam et hanc Toletanam
synodum multorum annorum spatium interfluxisset.
Nullum prorsus ad haec horumque similia respectum
habuit Paschasius Quesnellus, sed, pro more
et ingenio suo, divinationibus usus, plures Toletanas
<nobr><sub></sub></nobr> synodos distinxit, quarum primam inter Caesaraugustanam
anni 381 et Toletanam anni quadringentesimi
statuit, nulla interim prorsus habita ratione, vel ad
Burdigalensem, vel ad Trevirensem, vel ad aliam
forte <strong>234</strong> Caesaraugustanam, quae certissime omnes
Toletanos conventus praecesserunt. Verum isthaec
praetereamus, ne in minimis cum Quesnello contendentes,
nodum in scirpo quaerere voluisse videamur.</p>
<p>7. Hinc igitur nostra potius se vertat oratio, ubi
graviores Quesnelli lapsus offendimus. Cujus quidem
generis esse arbitramur palmares illos errores quibus
notae et observationes in epistolam 15 S. Leonis refertae
sunt. In priori quippe horum Operum editione,
quasi ex suggestu, Paschasius Quesnellus docuerat
Dictinium ex episcopali sua sede ob Priscillianam
haeresim ejectum fuisse, cui postmodum Turribius
successerat. Huic autem errori causam dedere verba
sequentia, quae ex Idatii Chronico recitare dixit:
<nobr><sub></sub></nobr> <em>Dictinius Asturicensis episcopus, cui ob Priscilliani
haeresim, quam profitebatur, ejecto, cum aliis ejusdem
sectae episcopis, successit Turribius.</em> Incaute etiam monachos
congregationis sancti Mauri lapsos esse deprehendimus
<small>[Note: <nobr><sub></sub></nobr> Tom. VI Operum Augustini, pag. 330.]</small>, qui in sancti Augustini Operum editione,
nimia forte Quesnello vel alteri mendaci scriptori,
fide adhibita, illud idem testimonium Idatiano
asseruerunt Chronico, repugnantibus aliunde Augustini
verbis, quibus Dictinium inter catholicos Ecclesiae
episcopos diem clausisse affirmat; et Ferrario <small>[Note: <nobr><sub></sub></nobr> Ferrarius, in generali catalogo SS., ad diem
2 Junii. Videsis Francisci Gervesii dissertationem,
<nobr><sub></sub></nobr> pag. 65.]</small>,
qui scripsit Dictinium catalogo sanctorum episcoporum
Asturicensis Ecclesiae ascriptum reperiri, ejusque
memoriam quotannis die 2 Junii ea in Ecclesia
recoli consuetum fuisse.</p>
<p>8. Interim autem Paschasium Quesnellum suis
<nobr><sub></sub></nobr> laudibus fraudari iniquum foret, qui, laudatum Idatii
Chronicum percurrens, memoriae defectionem seu
allucinationem in prima editione se passum esse fatetur,
ex cujus Chronici lectione sapientior factus,
quae jam dixerat in altera retractavit editione, sed
nimis subdole. Hominis ingenium, qui quoad usque
vixit a jam dictis contra catholicae fidei articulos prolatis
et scriptis numquam recedere voluit, quis profecto
mirari desinet? Sed haereticorum schismaticorumque
ejusmodi fuisse agendi rationem nemo ignorat.
Hi namque quam saepissime, si in historicis similibusque
rebus, parum nihilumve ad eorum systema conducentibus
quandoque per inscitiam, oscitantiam et
arrogantiam defecerunt, haud difficile postmodum
errata revocarunt, correxerunt, et quibusdam veritatis
umbraculis contexerunt, ut videlicet veracium
ingenuorumque animorum opinionem apud suos asseclas,
quos in fidei morumque regulis decipere voluerunt,
sibi vindicent. Sed eum errorem in postrema
sua editione nec integre omnino emendavit Quesnellus.
<nobr><sub></sub></nobr> Verba illa quidem in Idatiano Chronico desiderari,
nec suo fuisse studio conficta sincere et quasi
jurejurando fassus est. Caeterum fragmentum illud,
cum omnibus substructis, non abradendum a postrema
editione censuit, in spem nimirum adductus posse
aliquando eruditis oculis inter legendum occurrere,
et ad typographum deferri, huic historiae inserendum.
Cui quidem opinioni cum insisteret, non spurium
esse illud fragmentum sibi persuadet, sed ignoto potius
parenti adjudicandum, et tamquam somniator
multa falsa commentitiaque imaginatur, quae catholicae
Ecclesiae et Priscillianistarum historias dejiciunt,
Toletanorum conciliorum fidem auctoritatemque nimis
reddunt suspectam; et, quod gravius est, Idatii
Chronicum, quod et ipse summis laudibus ornat,
pravis suis interpretationibus mutilat, corrumpit et
in contrariam detorquet significationem. Sed ne de
mea sententia comminisci videar, singula quae Quesnellus
adducit, jam statim refellam.</p>
<p><nobr><sub></sub></nobr> 9. Et primo rogo unde is scriptor hauriat Dictinium
jam ante 400 annum e sua Asturicens
sede dejectum, huicque statim S. Turribium suffectum?
Unde, quaeso, deducit iterum Dictinium
ipsum, Toletanis PP. annuentibus, suam primam
occupasse sedem, quae disserendi ratio, contra
<strong>235</strong> Ecclesiae canones, duos confingit episcopos
eamdem sedem administrantes? Horum porro nihil
habet Idatius in Chronico, nihil Toletani Patres, qui
de hac Dictinii restitutione, aut de Turribii ordinatione
nec unum verbum protulerunt. Immo Chronicum
illud et hujus concilii Acta mire inter se concinunt;
in ea videlicet indicanda indulgentia, qua
Dictinio et caeteris poenitentibus episcopis benigne
fuit concessum in suis sedibus perseverare, et dumtaxat
cautum fuit ut ab initiandis episcopis, presbyteris
atque diaconibus se abstinerent, quoadusque
Romani pontificis Anastasii et Simpliciani Mediolanensis
episcopi, Ambrosii successoris, communionis
litteras reciperent: <em>Symphosius autem</em> (aiunt Toletani
<nobr><sub></sub></nobr> praesules) <em>senex religiosus, qui quod egerat, supra
scripsimus, in Ecclesia sua consistat, circumspectior
circa eos quos ei reddemus futurus; inde exspectabit
communionem unde prius spem futurae pacis acceperat.
Quod observandum etiam Dictinio et Antherio esse decrevimus</em>
<small>[Note: <nobr><sub></sub></nobr> Exemplar definitivae sententiae Tolet. conc.;
tom. II, pag. 1479.]</small>. Cum itaque Toletani Patres decrevissent
Symphosium, Dictinium et Antherium in suis
Ecclesiis debuisse consistere, an non confinxit Quesnellus
Dictinium ante illud concilium e sua sede
ejectum, eique Turribium suffectum? Consistant
aiunt PP., non suas sedes recipiant, ut noster annotator
somniatur, quae voces non idem importare vel
leviter attendenti fit manifestum. Non ergo est credendum,
Dictinio adhuc superstite in hujus locum
<nobr><sub></sub></nobr> Turribium fuisse ordinatum, sed Dictinium ipsum a
die suae consecrationis ad emortualem diem usque in
Asturicensi Ecclesia semper constitisse. Qua in re,
tamquam omnino imbecillae, illico cadunt duae illae
Quesnelli conjecturae et suspiciones, vel de duobus
episcopis eodem tempore eamdem Ecclesiam administrantibus,
quod sacris canonibus vetitum est,
vel de summa Turribii senectute, ad quam certe
pervenisset, si ejus ordinatio ante 400 annum esset
repetenda, cum jam adhuc esset in vivis, et ad laboriosissima
habenda itinera aptus, et habilis anno
Christi 447 sub Leonis Magni pontificatu reperiretur,
ut ex ejus colligitur epistola de qua in seqq. capitibus
verba faciemus. Sed de Turribii ordinatione
ex monumentis quae supersunt, nihil certi definire
possumus. Illud unum dumtaxat nobis ex Augustino
exploratum est, Dictinium ejus praedecessorem extremam
clausisse diem ante annum 420. Siquidem
cum S. Pater hoc anno librum contra Mendacium ad
Consentium scripsisset, Dictinium ex hac vita decessisse
<nobr><sub></sub></nobr> hisce verbis indicavit: <em>Dictinii episcopi vel cogniti
vitam, vel incogniti famam laudare mendaciter,
est hoc tolerabilius adhuc, quia ille putatur fuisse catholicus,
atque ex illo errore correctus</em> <small>[Note: <nobr><sub></sub></nobr> Augustinus, lib. contra Mendacium ad Consentium,
cap. 3.]</small>.</p>
<p>10. Nec aliqua ratione urgeri possumus genuino
illo Idatii testimonio, quo olympiad. 306 scripsit:
<em>In Asturicensi urbe Galliciae quidam ante aliquot annos
latentes Manichaei gestis episcopalibus deteguntur,
quae ab Idatio et Turribio, qui eos audierunt, ad Antonium
Emeritensem episcopum directa sunt.</em> Manichaeorum
nomine Priscillianistas ibidem designari, nescio
quo pacto affirmet Quesnellus, cum jam Idatius eo
in Chronico numquam Priscillianistas cum Manichaeis
confundere consueverit, quamvis ambae haereses
Gnosticorum propagines fuerint. Olympiade enim 24,
descripta Priscilliani et sociorum nece, subjicit:
<em>Exin in Gallaeciam Priscillianistarum haeresis invasit.</em>
Rursus, olympiade 294, agens de Ortigio, qui Celenis
fuerat ordinatus, addit <small>[Note: <nobr><sub></sub></nobr> Idatius in Chronico, olymp. 294.]</small>: <em>Sed agentibus Priscillianistis,
</em><nobr><sub></sub></nobr> <em>pro fide catholica pulsus factionibus exsulabat.</em>
Hac eadem loquendi formula idem Idatius usus est
de sancti Leonis Magni ad Turribium Asturicensem
epistola disserens: <em>Romanae Ecclesiae 43 praesidet
episcopus Leo. Hujus scripta per episcopi Turribii
diaconum Pervincum contra Priscillianistas ad Hispalenses
episcopos deferuntur.</em> Quae quidem omnia <strong>236</strong>
cum ipse mecum reputarem, non facile Quesnelli
opinioni subscribere potui, quod videlicet priori laudato
ejusdem olympiadis loco sub Manichaeorum nomine
Idatius Priscillianistas designare voluerit, cum
nobis caeterisque illud Chronicum percurrentibus
utriusque sectae haereticos suis propriis nominibus
appellasse constet. Et quidem paulo post, de quodam
Manichaeo Pascentio urbis Romae, qui de <em>Asturica
diffugerat,</em> sermonem instituens, eum <em>Manichaeum
expresse nominat, quem Antonius episcopus Emeritae
comprehendit, auditumque etiam de provincia Lusitania
facit expelli.</em> Hunc autem Priscillianistam quis
affirmabit? Cum Romae numquam, et Leonis tempore
<nobr><sub></sub></nobr> potissimum, Priscilliana lues fuerit grassata. Verum
quamvis ultro daretur quod Idatius ibidem ejusmodi
haereticos Manichaeos vocarit, quid inde? Nullum dubium
est Turribium, defuncto Dictinio, in episcopatu
successisse. Hujus igitur studium cum Idatio Lemicae
urbis episcopo in detegendis Manichaeis adhibitum
nihil obstat quin Dictinius usque ad diem emortualem
in Asturicensi throno consederit; non evincit
eum e sua sede exturbatum fuisse; non denique eam
Ecclesiam a duobus episcopis administratam. Quando
enim Dictinius obierat, aut Zosimus, aut Bonifacius
Romanam sedem tenebant. Quando vero Turribius
et Idatius in occultos animadverterunt Manichaeos,
<nobr><sub></sub></nobr> jam sanctus Leo pontificatum gerebat, ut in
laudato Chronico idem Idatius affirmat.</p>
<br> <h4><center>CAPUT IX.
<em>De Toletana synodo, in qua Symphosius et Dictinius tamquam
poenitentes suscepti sunt, et de Gallaeciae schismate
horum causa exorto. Quesnellianae conjecturae
et ratiocinationes annotantur atque rejiciuntur.</em> </center></h4>
<p>1. Relicto in hisce exordiis parumper Quesnello ad
nonnulla alia gradum facere statuimus. Ad Toletani
videlicet concilii Acta, ad aliarum rerum seriem in
hac eadem causa gestarum, ad gravissimum denique
illud schisma in Galliciae potissimum provincia excitatum,
postquam Symphosium, Dictinium aliosque
episcopos et presbyteros, quondam Priscilliana lue
infectos, a Toletanis Patribus receptos et absolutos
fuisse, quidam invidi, aut ecclesiasticae disciplinae
conservandae importuno studio addicti, resciverunt.
Et imprimis quod ad laudata Acta attinet, qui oculos,
<nobr><sub></sub></nobr> prout a conciliorum collectoribus edita sunt, in
ea conjiciunt, valde mutila et imperfecta modo asservari
judicabunt, quod nemo hactenus animadvertit.
Id sequens specimen, quod subjicimus, patefaciat.
In epigraphe quidem nullum vitium irrepsisse arbitramur,
nisi forte illud a collectoribus derivatum,
qui istud Toletanum primum appellant, cum jam
aliud ibidem ab iisdem novemdecim episcopis habitum
Patruinus in sua asserat praefatione, ut etiam in
superioribus annotavimus. Caeterum istud sub Anastasii
pontificatu, Honorio, Arcadio imperantibus,
cum videlicet Stilico primum consul renuntiabatur,
congregatum fuisse, perspicue Idatius in Chronico
indicavit olymp. 294. Eam epigraphem deinde <em>titul
capitulorum</em> excipiunt, qui brevem dumtaxat summam
continent eorum quae ad ecclesiasticam disciplinam
ibidem instaurandam sancita fuerunt. Sed ibi jam
vitium irrepsit, nam laudati tituli Romanis etiam
numeris notati, unum supra viginti capitula firmata
<nobr><sub></sub></nobr> fuisse indicant; sed postremum, quod erat: <em>De regulis
fidei catholicae contra Priscillianos</em> prorsus desideratur.
Hisce vero capitulorum titulis concilii praefatio
subjicitur, in qua primum illorum novemdecim
episcoporum in Toletana <strong>237</strong> convenientium Ecclesia
nomina describuntur, nulla tamen facta mentione
Ecclesiarum quibus praeerant. Sed iis fideliter descriptis,
Patruinus Emeritensis episcopus illius coetus
praeses, gravem et brevem orationem habuit, qua
in Hispaniarum provinciis ecclesiasticam disciplinam
pessum ivisse conquestus est, atque ita clericorum
scandala percrebuisse, ut gravissimum schisma excitassent.
Quibus quidem malis remedium adhibere
Patruinus cupiens, <em>a communi concilio definiendum
expetiit quid ab omnibus episcopis in ordinandis clericis
esset sequendum.</em> Tum primus omnium ipse praeses
in hanc erupit sententiam: <em>Mihi autem placet
constituta primitus concilii Nicaeni perpetuo esse servanda,
nec ab iis esse recedendum</em> <small>[Note: <nobr><sub></sub></nobr> Exemplaria professionum in concilio Toletano
contra sectam Priscilliani exstant tom. II Concil. pag.
mihi 1477.]</small>. Cui quippe Patruini
sententiae caeteri episcopi assensi sunt ad
<nobr><sub></sub></nobr> unum, anathematis poena praeterea eos postulandos
esse judicantes, <em>qui aliud</em> quam statutum est facere
ausi essent.</p>
<p>2. Nihil autem praeter haec habet praefatio illa,
quam deinde viginti dumtaxat capitula, ut diximus,
seu canones excipiunt, afflictis illorum temporum
rebus maxime convenientia, cum ad malorum luem
id dies magis percrebrescentem purgandam, tum
ad aditum intercludendum, ne latius serperet, et
incolumes adhuc Ecclesias et catholicos labefactaret.
Sed cum vigesimum capitulum, quod est de chrismate
a solo episcopo conficiendo, subscriptiones
episcoporum immediate sequantur, ideo graviter
<nobr><sub></sub></nobr> dolendum est quod altera Toletanorum gestorum
pars exciderit, aut saltem e primigenia sua sede
fuerit avulsa, ut quae ad Priscillianam pertinent historiam,
modo integra, perfecta, et prout a Patribus
fuerunt disposita, minime habeamus</p>
<p>Ejusmodi porro gravis jactura partim dumtaxat
reparari potuit ex alterius concilii Actis, cujus Patres,
vita functis Symphosio, Dictinio ac caeteris qui
de Priscilliana haeresi postulabantur, apud Toletanam
urbem forte convenientes, ne praepostere quidquam
praecipitique animo de transacta haeresi et
schismate judicarent, sancte secum reputarunt, Priscillianistarum
res gestas altius repetere, cunctaque
cognoscere quae jam in ea causa contigerant. Hac
occasione ergo praecedentes Toletanae synodi definitiones
de plenariis gestis excerpi jusserunt, easdemque,
ut universo illi novo caetui innotescerent, publice recitari
demandarunt. Quo autem anno quave occasione
ejusmodi gestorum exemplaria e suis sedibus avulsa
in alio concilio posteriori recitata fuerint, cum Ecclesiae
<nobr><sub></sub></nobr> monumenta quae exstant non prodant, certo
definiri non potest. Illud certe extra omnem dubitationis
aleam est, excerpta ex genuinis Actis fuisse
avulsa, quando jam Symphosius, Dictinius episcopi,
et Comasius presbyter, ex hac luce migraverant.
Sufficienter hoc indicant sequentia verba posterioris
concilii: <em>Post habitum jam concilium kal. Septembris,
tertio nonas Septembris, post diversas cognitiones
tunc habitas, sub die octava iduum Septembrium excerptae
sunt de plenariis gestis professiones domini Symphosii,
et domini Dictinii sanctae memoriae episcoporum,
et domini sanctae memoriae Comasii tunc presbyteri,
quas inter caeteros habuerunt in concilio Toletano
de damnatione Priscilliani vel sectae ejus.</em> Quis ergo
sibi persuadet <em>sanctae memoriae</em> eos episcopos, illumque
presbyterum, in concilio dictos fuisse, si jam
adhuc superstites exstitissent? Nec enim vita aut
episcoporum mors ab aliis episcopis comprovincialibus,
metropolis aut nationalibus, potuit ignorari, et
<nobr><sub></sub></nobr> idcirco illos diem extremam clausisse quando ejusmodi
professionum exemplaria in concilio longe posteriori
fuere avulsa et publice recitata, credendum est.</p>
<p>3. Sed harum possessionum exemplaria confictionem
subolere Quesnellus suspicatus est, nec ab hac
suspicione Stephanum Baluzium vacuum arbitramur.
Unde vero confictionis conjecturae hauriri possint
aut debeant, nullus <strong>238</strong> sufficienter indicavit. Nam
Quesnellus, qui in notis ad epistolam 15 S. Leonis aliquos
illarum professionum suppositionis characteres
in medium produxit, a recto disserendiscopo aberravit,
et multa falsa et infirma commentus est. Cujusmodi
quidem est illud primum <em>quo</em> SANCTAE MEMORIAE
<em>episcopos appellat Symphosium et Dictinium; quod si
alias tolerabile esset, in ea tamen professione qua haeresim
abdicant absurdum videtur</em> <small>[Note: <nobr><sub></sub></nobr> Quesnellus, tom. II Operum S. Leonis Magni,
pag. 450.]</small>. Adeone scrupolose
agis, Quesnelli, ut quondam haeretica labe
aspersi, si postmodum evadant poenitentes, singulos
ejurent errores, et cum Ecclesia reconciliati tandem
in pace obdormiant, nefas reputes eos sanctae memoriae
<nobr><sub></sub></nobr> viros appellari? Profecto tota Christianae rei
historia, sacra diptycha et vetustae Ecclesiarum tabulae
ruerent, pessum irent, et commentis scatere
censenda essent. Antiquitus enim, sicut et modo,
illa loquendi formula usurpata erat ad innuendam
ecclesiasticam pacem et communionem in qua obierant
qui jam ex hac luce demigrarunt; neque iis vocabulis
<em>sanctae memoriae</em> fraudabantur ob haeresim,
vel schisma, in quod lapsi essent, dummodo poenitentes
decederent, et, absoluti ante vitae exitum,
pristinae communioni restituerentur. Immo ejusmodi
homines post adeptum reconciliationis sacramentum,
<nobr><sub></sub></nobr> ita in honore habebantur, ut eorum nomina Deo ad
altare offerrentur, ut constat ex can. 29 concilii Illiberitani,
quo cautum est ne <em>energumenorum</em> nomina
sacris in mysteriis recitarentur; vel ex 19 concilii
Emeritensis, quo sacerdotibus jubetur: <em>Pro singulis
diebus dominicis sacrificium Deo offerre, et eorum
nomina a quibus eas Ecclesias constat esse constructas,
vel qui aliquid his sanctis Ecclesiis videntur aut visi
sunt contulisse, si viventes in corpore sunt, ante altare
recitentur tempore missae; quod si ab hac decesserunt,
aut decesserint luce, nomina eorum cum defunctis fidelibus
recitentur suo ordine.</em> Horum porro nominum
recitatio catholicae communionis argumentum fuisse
erudite probant Albaspinaeus et Ferdinandus Mendoza
in notis et observationibus ad Illiberitanum concilium
<small>[Note: <nobr><sub></sub></nobr> Tom. I Concil. Generalium.]</small>.</p>
<p>4. Sed addit Quesnellus, <em>sanctae memoriae</em> verba
illa, etsi tolerabilia censeantur, in ea professione
qua haeresint abdicant absurda videri. Sed hic gravissimum
nostri annotatoris Quesnelli oscitantiae lapsum
<nobr><sub></sub></nobr> lector, quaeso, animadvertat, et nobiscum serio illarum
professionum exemplar percurrat, quae in concilio
Toletano contra Priscilliani sectam editae fuere,
simulque perpendat quae ad postremum concilium
pertinent. Illius quippe exemplaris exordium totum
spectat ad postremi concilii PP., qui, adducti studio
inquirendae veritatis, dicunt consuluisse Toletanae
synodi Acta, et excerpi jussisse de <em>plenariis gestis
professiones domini Symphosii, et domini Dictinii sanctae
memoriae episcoporum</em> <small>[Note: <nobr><sub></sub></nobr> Mirum quidem est Quesnellum in talem oscitantiam
labi potuisse, cum S. Leo Magnus episcopos
<nobr><sub></sub></nobr> poenitentes in latrocinio Ephesino lapsos in communionem
recipiens, jubeat horum nomina ad altare
recitari. Vide postremam hujus tomi partem, in qua
luculentius de hac re sermonem habemus.]</small>. Et duo ergo illa verba
prorsus extra professiones posita sunt, et a posterioris
concilii notariis et PP. adhibita dumtaxat fuere
ad innuendam eam ecclesiasticam pacem et communionem
in qua Symphosius et Dictinius obierant.
Praeterea non sibi suadeat Quesnellus hujus concilii
notarios integre eas professiones, prout erant, in
autographo huc transtulisse. Multa quidem ab iisdem
praetermissa sufficienter ea indicant verba: <em>Post
aliquanta . . . . . eodem tempore acta . . . . Dictinius episcopus
</em><nobr><sub></sub></nobr> <em>dixit: Audite me.</em> Unde eruitur, ex plenariis Toletanae
synodi gestis ea dumtaxat selegisse quae in
criminum contestationem, horumque exsecrationem,
tum a Dictinio et Symphosio, tum a Comasio, dicta
fuere. Cum igitur professio ab iis vocibus ordiatur:
<em>Audite me, optimi sacerdotes,</em> non est cur Quesnellus
eam confictionis insimulet, cum <strong>239</strong> omnia praecedentia
verba (inter quae haec duo, <em>sanctae memoriae</em>)
notario tribui debeant, ut legentibus patebit.</p>
<p>5. Jam vero aliud confictionis argumentum, quod
secundo loco Quesnellus subjicit adhuc perpendamus.
<em>Deinde</em> (ait) <em>errores Priscilliani et asseclarum ejus vix
attigit, de sola Filii innascibilitate loquens, et de duobus
principiis, et animae cum Patre consubstantialitate,
quas sententias ita condemnant, ut fucum facere videantur,
sibique suas professiones explicandi reservare
facultatem.</em> Cui quippe conjecturae ut robur adderet
auctoritatemque, ad S. Leonem provocat, ex cujus
verbis professionis confictionem comprobare intendit.
<em>Et tertio enim</em> (ita immediate subjicit) <em>S. Leonis
</em><nobr><sub></sub></nobr> <em>capitulo patet illos aliquo sensu nascibilem Filium
dixisse. Ex quinto, non illos contendisse disertis verbis
unam Dei et hominis esse naturam, quod in se solummodo
reprehendit Dictinius in illa professione</em> <small>[Note: <nobr><sub></sub></nobr> Quesnellus, tom. II Operum S. Leonis, p. 450.]</small>. His
ergo similibusque aliis eruditus criticus insistit, ut
lectorem in malam fidem adducat, ad credendum
videlicet totas illas professiones ad fraudem esse confictas.
Ita quidem ratiocinatur Quesnellus. Sed verane
isthaec omnia esse arbitrabimur? An potius nobis
erit verendum argutulum hunc nimis licenter fabulosa
quaedam comminisci potuisse, cum de aliorum
fraudibus et confictionibus nimis anxie inquirebat?
<nobr><sub></sub></nobr> Eum autem turpiter aberrasse, priora illa indicant
verba: <em>Deinde errores Priscilliani et assectarum vix
attigit.</em> Quid enim? Attingere forte et confiteri debebant
errores in quos numquam lapsi fuerant?
Exemplar quippe illud de quo agimus, non fidei professionem
in Toletano concilio ab episcopis et presbyteris
poenitentibus factam continet, sed dumtaxat
criminum confessionem ejurationemque. In ea autem
ex Priscilliani erroribus eos dumtaxat exprimere
debebant quibus adhaeserunt, tum deinde Priscilliano
auctori caeterisque ejus blasphemiis anathema dicere.
Cum igitur ex Priscilliani dogmatibus illa profiteri
ausi fuissent: <em>Innascibilem esse Deum, unam Dei et
hominis esse substantiam, aut duo esse principia,</em> ideo
expresse haec tantum confiteri opus erat; eadem exsecrari,
quin se illorum criminum reos facerent quae
numquam admiserunt.</p>
<p>6. Confessionem autem criminumque ejurationem
exemplar illud continere, minime fidei professionem,
produnt illa verba, in quae primus omnium Dictinius
<nobr><sub></sub></nobr> poenitentiam agens erupit: <em>Audite me, optimi sacerdotes,
corrigite omnia, quia vobis correctio data est.
Scriptum est enim: Vobis datae sunt claves regni coelorum,
sed peto a vobis ut claves nobis regni, non portae
aperiantur inferni.</em> Haec hominis humiliter poenitentiam
agentis, veniam absolutionemque enixe deprecantis,
verba esse quis inficiabitur? Post haec autem
singillatim sua aperit crimina. <em>Haec, si dignamini,
omnia ante oculos pono. Hoc in me reprehendo, quod
dixerim,</em> etc. pari ratione quoque omnia retractavit
quae scripserat, subdens: <em>Sed et omnem praesumptionem
meam de scriptis meis arguo et condemno.</em> Et interposito
juramento, omnia toto corde respuere Dictinius
profitetur, et quae contra fidem scripserat condemnavit.
Haec igitur in se spectata nullam olent
suppositionem, fraudem, aut confictionem; praesertim
cum illi poenitentes coram synodo se sistentes
fidei professionem ab iis Patribus acceptam ex chartula
scripta recitarunt, et anathemate dicto omnibus
<nobr><sub></sub></nobr> haereticorum libris et dogmatibus, et Priscilliani potissimum,
absoluti et ad communionem recepti fuere,
ut ab exemplari definitivae sententiae colligimus.</p>
<p>7. Falsissimum praeterea est fucum facere voluisse,
aut sibi suasque professiones explicandi reservasse
facultatem. Undenam id conjicit annotator? Contrarium
quidem innuunt haec et consimilia verba concilii
Patribus dicta: <em>Omnem praesumptionem meam de
scriptis meis arguo, atque</em> <strong>240</strong> <em>condemno.</em> Vel illa
alia: <em>Testis est mihi Deus;</em> aut isthaec: <em>Quaecumque
conscripsi, omnia me toto corde respuere; excepto nomine
Dei, omnia anathematizo; omnia quae inveniuntur
contra fidem cum ipso auctore condemno.</em> Non ergo tam
subdoli et versipelles fuerunt poenitentes illi, de quibus
ibi sermo est, ut fucum facere nisi sint, aut contra
fidem prolata explicandi facultatem sibi reservaverint,
ut hac nostra aetate Quesnellus ipse ejusque
asseclae ad apostolicae sedis judicium acciti, et condemnati,
contra omne jus quam saepissime nimis
audacter tentarunt. Splendide tandem noster annotator
<nobr><sub></sub></nobr> Quesnellus nugatus est, cum ad S. Leonis Magni
dicta provocans, ea quasi in testimonium confictae
illius professionis adduxit. Absolute quidem innascibilem
esse Deum, Leone auctore, Priscillianistae asseruerunt.
<em>Quia verbum caro factum</em> (ait S. doctor)
<em>non vere isti honorent, sed honorare se simulent, jejunantes
eodem die, sicut et die Dominico, qui est dies
Resurrectionis Christi; quod utique ideo faciunt, quia
Christum Dominum in vera hominis natura natum esse
non credunt, sed per quamdam illusionem ostentata
videri volunt quae vera non fuerint.</em> Disertis quoque
verbis Priscillianistas contendisse unam Dei et hominis
esse substantiam et naturam ipse S. Leo, cap.
5 docuit, dicens: <em>Quinto capitulo refertur animam
hominis divinae esse substantiae, nec a natura creatoris
sui conditionis nostrae distare naturam</em> <small>[Note: <nobr><sub></sub></nobr> Ex epist. ad Turribium Asturicensem, cap. 4. Ex eadem epist. cap. 5.]</small>. Quae duo
<nobr><sub></sub></nobr> cum ego sedulo animadvertissem, facile in eam persuasionem
adductus sum, aut Quesnellum nimis fidenter
suis studiis indulsisse, aut in S. Leonis
Operibus adornandis oscitanter semper ea percurrisse
ut quam saepissime nostris hisce dissertationibus
palam fecimus.</p>
<br> <h4><center>CAPUT X.
<em>De caeteris episcopis et clericis Priscilliana labe pollutis
in Toletana prima synodo condemnatis vel
absolutis.</em> </center></h4>
<p>1. Quae de Symphosio et Dictinio dicenda occurrebant
quanta potuimus brevitate praecedenti capite
explicavimus. Nonnulla alia in praesentiarum dicturi
sumus de quibusdam aliis episcopis et clericis eadem
Priscilliana labe pollutis, qui cum eisdem Symphosio
et Dictinio, nondum poenitentibus et ab Ecclesia
absolutis, communicarunt, vel ad sacrorum ordinum
ministeria ab iis se promoveri passi sunt. Et primo
quidem ad eos se nostra vertit oratio qui, ad synodum
<nobr><sub></sub></nobr> canonice acciti, eoram Episcopis se sistere non
detrectarunt, quos inter locum habuisse Paternum,
definitivae illius concilii sententiae exemplaria ex
gestis translata produnt. Is enim ante ordinationem,
Priscilliani errores sciebat et profitebatur. Sed post
adeptam Bracarensem sedem, omne illius haereseos
virus ejuravit lectione librorum sancti Ambrosii.</p>
<p>2. Hunc ergo cum Symphosius ordinasset contra
ecclesiasticas leges, quadam adhibita indulgentia,
suam retinere sedem permisere, despondentes praeterea
illius Toletanae primae synodi PP. eum in communiorem
suscepturos, <em>cam sedes apostolica rescriberet.</em>
Eamdem indulgentiam erga Isonium adhibuere, qui,
nuper baptizatus a Symphosio, contra ecclesiasticas
regulas ad episcopatum statim fuit promotus, quem
ab hoc gradu minime esse dejiciendum concilium
judicavit, quia hoc se tenere quod in praesenti concilio
professus est respondit. Haec synodi Patres cum
decrevissent, ad Vegentini causam examinandam
<nobr><sub></sub></nobr> processerunt, <strong>241</strong> <em>qui olim ante Caesaraugastanum
concilium episcopus factus, similiter libros Priscilliani
cum auctore damnaverat, ut de caeteris Acta testantur.</em>
Sed cum postmodum fidem mutasset, ac Priscillianistis
adhaerere voluisset, sacra communione erat privatus.
Et huic indulgendum, quamvis forte graviorem
culpam admisisset, communi suffragio definitum
est, eumque in pristinam communionem receperunt,
ea conditione proposita et servata, ut sinceram fidei
professionem scripto consignaret.</p>
<p>3. Aliter vero cum Herena episcopo hujusque clericis
factum fuisse intelligimus. <em>Nam Herenas ille,
qui suos clericos sequi maluerat, quique sponte, nec interrogatus,
Priscillianum catholicum sanctumque martyrem
clamasset, et ipse usque ad finem catholicum
esse dixisset persecutionem ab episcopis passum; hunc</em>
(inquam) <em>cum his omnibus tam suis clericis quam diversis
episcopis, hoc est Donato, Acurio, Aemilio, qui
consortium perditorum sequi maluerunt, sacerdotio</em>
submovendos esse decreverunt. Nec vero tanti momenti
<nobr><sub></sub></nobr> quaestionem hisce decretis definitionibusque
dumtaxat absolutam fuisse arbitrabimur. Alia quippe
adhuc supererant, quibus consulere et medicinam
adhibere oportebat. Iis videlicet qui ad concilium ex
Gallaecia venerunt, et in Symphosii communione
semper durarunt, cum episcopus ille Priscilliana luc
inficiebatur. Pro his ergo istud decretum factum legimus,
<em>ut, accepta forma a concilio missa, si subscripserint,
etiam ipsi in coelestis pacis contemplatione consistant,
exspectantes pari exemplo quid papa, qui nunc
est, quid sanctus Simplicianus Mediolanensis episcopus
reliquique Ecclesiarum rescribant sacerdotes.</em></p>
<p>Si qui autem, audacius agentes, concilii hujus
spreta indulgentia, <em>subscriptionem formae quam misimus
non dederint, Ecclesias quas detinent non retineant,
neque his communicent qui, reversi de synodo,
</em><nobr><sub></sub></nobr> <em>datis professionibus, ad suas Ecclesias reverterunt.</em> Non
licere praeterea cuiquam communione privato collectiones
facere per mulierum domos, et apocrypha
quae damnata sunt legere, ne communicantes his
pari impietate tenerentur, jure et merito sancitum
est. Qua in re catholicis episcopis maxime praeceptum
voluerunt, ne suum onus et officium obliviscerentur:
<em>Quoniam quicumque eos susceperint</em> (aiunt),
<em>certum est eos etiam graviori sententia retinendos esse.</em>
Postremo tandem Ortygium Celenis catholicum episcopum,
nefarie Priscillianistarum factionibus et impetu
ante hoc concilium a sua sede expulsum, ad
suam reverti debere Ecclesiam pronuntiarunt, ut
tradit etiam Idatius in Chronico, de hac Toletana
synodo habens sermonem.</p>
<p>4. Haec itaque sunt omnia quae causa religionis
tuendae, Ecclesiasticae disciplinae reparandae, atque
pacis firmandae, perpetuoque duraturae concordiae, a
Toletanis illis PP. anno 399 aut 400 firmata sunt.
Verum cum in iis condendis decretis laudati PP.
<nobr><sub></sub></nobr> semper eam conditionem apposuerint, se pleniorem
remissionem poenitentibus concessuros, cum sedes
apostolica rescripserit, ut cum Vegentino et Paterno
factum legimus, videlicet, <em>Recepturi etiam in nostram
communionem, cum sedes apostolica rescripserit;</em> vel
cum agebatur de recipiendis iis Gallaeciae episcopis
qui cum Symphosio semper communicaverant, quibus
dictum est, ut exspectarent pari exemplo <em>quid
papa, qui nunc est, quid S. Simplicianus Mediolanensis
episcopus reliquique Ecclesiarum rescribant sacerdotes;</em>
vel illud denique, quod de Dictinio et Anterio
pariter episcopis servandum constituerunt, quos ab
ordinationis sacrae ministerio abstentos esse voluere,
quoadusque per <em>papam vel sanctum Simplicianum
communio ipsis redderetur;</em> cum, inquam, nos ejusmodi
loquendi formulas ab Hispanis conciliis adhibitas
offendamus, inde est ut nos in iis, tamquam in
speculo, conspiciamus Hispaniarum praesules talem
tantamque venerationem atque obedientiam apostolicae
<nobr><sub></sub></nobr> sedi, et ipsis Romanis summis <strong>242</strong> pontificibus
exhibuisse, ut adhuc ab ipsis synodice prolata
judicia, in poenitentium episcoporum et clericorum
causis, firma et rata esse minime arbitrarentur, nisi
ejusdem apostolicae sedis auctoritate probarentur.</p>
<p>5. Quam quidem veritatem cum omnibus fere haereticis
aliisque invidis hominibus exosam esse noverim,
jam illud statim mihi eripere opus est quod opponere
possent. Aequalem reverentiam, videlicet, Hispaniae
PP. tunc exhibuisse Simpliciano, Mediolanensium
episcopo, caeterisque sacerdotibus, ut decreverunt,
cum in causa episcoporum Gallaeciae, qui semper cum
Symphosio communicaverant, tum in causa Dictinii
et Anterii episcoporum, in quarum postrema judicium
aeque reservatum fuit sancto Simpliciano episcopo
Mediolanensi ac Romano pontifici tum existenti. Sed
haec agendi oeconomia Romanorum pontificum auctoritatem
(aiunt) elevat, aliorum episcoporum auctoritati
aequiparando, vel ut saltem in Romanum
concilium eaedem causae finiendae referantur. Ita profecto
<nobr><sub></sub></nobr> blaterant, et nunc blaterare possent, qui, ecclesiasticam
unitatem scindere cupientes, nimis anxie
Romanos pontifices caeteris aliis episcopis exaequare
student. Sed incassum eos laborare in hac aliisque
similibus causis perspectum est. Nam ut alia praeteream,
de quibus vel jam disserui, vel alibi verba faciam
<small>[Note: <nobr><sub></sub></nobr> Videsis quae dicturi sumus in postrema hujus
operis parte de Eutychiana 1 haeresi verba facientes.]</small>, plenissime constat Toletanos PP. non una
et eadem ratione adductos Simpliciani Mediolanensis
<nobr><sub></sub></nobr> episcopi et papae, qui tunc erat, litteras exspectandas
esse decrevisse. Ambrosius in primis, Simpliciani
praedecessor, sequestris officio apud Hispaniarum
PP. functus fuerat, ut Symphosius, et Dictinius sub
conditionibus a Siricio papa praescriptis reciperentur
<small>[Note: <nobr><sub></sub></nobr> Perperam contendit Quesnellus Siricii papae
hanc epistolam, aliasque similes, locum non obtinuisse
in cod. illo canonum quem ipse nonnisi fabulando
antiquo Romanae Ecclesiae usui adjudicavit.
Plene ejus argumenta evertunt, tum Ambrosii et
Simpliciani Mediolanensium agendi ratio, tum Toletanorum
PP. decretum, quod hactenus explicavimus.
<nobr><sub></sub></nobr> Videsis Quesnelli dissert. 12 et seqq., tom. II Operum
S. Leonis. Nos de hoc canonum cod. a Quesn. edito
aliqua dicemus de Pelagianis agentes.]</small>. Ambrosii votis annuerunt Toletani illi Patres.
Sed quia jam is ex hac luce migraverat, et Simplicianus
hujus thronum conscenderat, nec Symphosius
atque Dictinius praescriptas impleverant conditiones,
sed, necessitate aut contemptu, contra canonum sanctiones
irritas reddiderunt. Hoc quippe gravissimum
violatae fidei, tum sacris canonibus irrogatae injuriae,
facinus, ob quod irregularitatis vitium contraxerant,
et arctioribus excommunicationis vinculis se obstrinxerant,
illi Ecclesiae innotescere oportebat, cujus
pastor mediatoris officium interposuerat, ut poenitentes
illi absolverentur. Quare cum Ambrosius eorumdem
intercessor jam apud Hispaniarum catholicos
episcopos egisset, non ut a quocumque vitio absolverentur,
sed sub illis dumtaxat conditionibus
<nobr><sub></sub></nobr> quas supremus et universalis pastor Siricius ex haeresi
revertentibus praescripserat, idcirco illi de Symphosio
rescripserunt: <em>Inde exspectabit communionem,
unde prius spem futurae pacis acceperat. Quod observandum
etiam in Dictinio et Anterio esse decrevimus.</em>
Quae verba, etsi ad mediatorem et supremum etiam
judicem debeant referri, non tamen parem utrique
auctoritatem fuisse indicant. Ambrosius enim, in hac
causa, vicaria, dumtaxat, seu delegata summi pontificis
potestate fungebatur, cum ipse conditiones sub
quibus poenitentes illi reciperentur non praescripserit,
sed eos sub praescriptis a Siricio papa recipiendos
insinuaverit suaseritque. Nihil nostro confingimus
marte. Sed ejusdem definitivae sententiae illa
verba id sonant: <em>Litteris sanctae memoriae Ambrosii,
quas post illud concilium ad nos miserat, ut, si condemnassent,
quae perperam egerant, et implessent conditiones
quas praescriptas litterae continebant, reverenter
ad pacem</em> (adde, <em>quae sanctae memoriae Siricius papa
</em><nobr><sub></sub></nobr> <em>suasisset</em>) . . . Quid enim ea ibi verba apponere, <em>quae
sanctae memoriae Siricius</em> <strong>243</strong> <em>papa suasisset,</em> si Ambrosius
propria et non apostolicae sedis auctoritate ad
Hispaniarum episcopos scripsisset? Siricii quippe,
non Ambrosii est magnum illud decretum ad <em>Tarraconenses,
Carthaginienses, Baeticos, Lusitanos atque
Gallaecios,</em> eosque qui in vicinis habitabant provinciis,
quo statuit ea conditione <em>poenitentibus, bigamis,
vel viduae maritis, qui indebite in sacram militiam
irrepserunt, veniam esse relaxandam, ut in magno debeant
computare beneficio, si, adempta sibi omni spe
promotionis, in hoc quo inveniuntur ordine perpetua
stabilitate permaneant.</em> Cum itaque in recipiendis lapsis
poenitentibus, a concilio Toletano potissimum,
de illius Siriciani decreti dispensatione ageretur, non
ad aliam quam ad apostolicam sedem recurrere oportebat,
atque ab hac definitiva sententia omnino erat
exspectanda. Siquidem istuc dispensandi jus cum
iis qui ejusmodi irregularitatis vitio erant impediti,
non cujuscumque ordinis episcopis, non conciliis
<nobr><sub></sub></nobr> indulsit, sed sibi suisque successoribus papa Siricius
reservavit, ut illius decreti verba immediate subsequentia
patefaciunt: <em>Scituri post haec omnium provinciarum
summi antistites, quod si ultra ad sacros ordines
quemquam de talibus crediderimus assumendum, et
de suo, et de eorum statu quos contra canones et interdicta
nostra provexerint, congruam ab apostolica sede
promendam esse sententiam</em> <small>[Note: <nobr><sub></sub></nobr> De hujusmodi dispensationibus Romanae sedi
reservatis potissimum agemus in describenda Eutychianorum
historia, in postrema hujus operis parte,
ad examen revocatis sancti Leonis Magni epistolis
pro recipiendis iis qui in latrocinio Ephesino lapsi
erant.]</small>.</p>
<p><nobr><sub></sub></nobr> 6. Nunc dicant, amabo, novae ecclesiasticae disciplinae
assertores, qui audacter apostolicae sedis jura
oppugnare conantur, eamdem arctissimis finibus circumscribere
cupientes, an tam grave, tam sanctum,
tam <em>peremptorium</em> (ut vocant) decretum fuisset ab
illo nationali concilio dissimulandum? Vel an novemdecim
illi Patres, qui in concilio convenerunt, pietate
utique, doctrina atque morum integritate clarissimi,
decretum illud potuerint ignorare aut contemnere?
Utrumque vero absimillimum. Nam isthoc
decretum, seu <em>interdictum,</em> ut ait Siricius, de non
promovendis ad episcopatum aut sacros ordines
quondam haeretica labe pollutis, jam ante quatuordecim
annos omnibus Hispaniarum Ecclesiis innotuerat,
eoque non tantum clerici qui promoveri cupiebant,
sed et episcopi ordinatores constringebantur.
Cum igitur Symphosius, Dictinius, Anterius,
Vigentinus, et caeteri omnes, qui, veluti homines
ad clericalem militiam ascripti, poenitentiam agentes
coram synodo se stiterunt, talia facinora admisissent
<nobr><sub></sub></nobr> quae apostolicae sedis dumtaxat indulgentia plenissime
poterant relaxari; idcirco PP. ad eam provocare
oportebat, speciali simul facta mentione Siriciani
<em>interdicti.</em> Laudatum vero Siricii papae <em>interdictum</em>
die III iduum Februariarum prodiisse, eo anno
quo Arcadius et Bautonius, seu Baudonius, consulatum
agebant, qui est 385, jam ipsi ex Romanorum
consulum tabulis in superioribus annotavimus.</p>
<p>7. Miramur tamen tanti momenti res, ad ecclesiasticam
illustrandam historiam aptissimas, hactenus
a nemine fuisse ad trutinam revocatas, hujus
concilii gesta cum praecedentibus Siricii decretis
atque canonibus conferendo. Nec enim suppositionis
nota isthaec epistola argui potest, vel inter Isidorianas
merces rejici. Eam quippe in sua collectione
Dionysius Exiguus admisit, atque eamdem laudarunt,
cum Carolus Magnus in Capitulari Aquisgranensi
anni 789, tum Hincmarus Rhemensis opusc.
10, ne quidquam dicam de libro Pontificali, in quo
<nobr><sub></sub></nobr> legitur: <em>Hic fecit constitutum de omni Ecclesia,</em> cujus
auctoritas plerisque criticis suspecta est <small>[Note: <nobr><sub></sub></nobr> Franciscus Gervesius hanc suspicionem adjudicat
Nicolao Antonio, Bibliotheca Hispan. lib. II, cap.
7. Sed credendum est Tillemontium haud consuluisse,
praesertim cum eam non refellat, uti erat necessum.
Hist. Priscil., post p. 68.]</small>. Immo
nostram admirationem maxime auget Tillemontii
licentia, qui cum <strong>244</strong> sibi alium scopum proposuisset,
praeter illum Romanae sedis jura asserendi
et propugnandi, in laudata Toletani concilii verba
parenthesi interclusa offendens, videlicet (adde, <em>quae
sanctae memoriae papa Siricius suasisset</em>), ea extra
textum amandanda censuit, nec aliud nisi purum
putumque redolere additamentum existimavit. Sed
ibi vir doctus nugas agit, cum futilibus insistens
conjecturis, haudquaquam rationi consentaneum sibi
videri arbitratur S. Ambrosium ea occasione, aut
ex Siricii consilio, aut ex hujus legatione, ut Symphosius
et Dictinius a Toletanis Patribus absolverentur,
egisse. Papae! Ita non oportebat Tillemontium
ratiocinari, ne Quesnello aut aliis videretur
velle episcoporum jura minuere, et apostolicae sedi
legitima jura asserere. Age igitur, aliorum praejudiciis
vir doctus non adhaereat, eademque non propugnet
<nobr><sub></sub></nobr>  <small>[Note: <nobr><sub></sub></nobr> Tillemontius, tom. VIII, nota 13 de Priscillianistis,
pag. 124.]</small>. Sed dicat, amabo, an Siriciana illa decreta
<small>[Note: <nobr><sub></sub></nobr> Rescriptum episcoporum Ambrosii ad Siricium
papam exstat tom. II Concil. pag. mihi 1229.]</small> cum Ambrosium, tum Hispaniarum episcopos
latere potuerint, an ab iisdem omnino contemni?
Alterutrum asserere, aut suspicari, nimis inverisimile
est. Nam Ambrosii ad Siricium papam epistolae qualem
quantamque ipse erga apostolicam sedem animi
reverentiam et submissionem exercuerit, quantumque
Romanum pontificem ob jam damnatos haereticos
laudaverit, nimis evidenter manifestant. Ambrosius
igitur agens cum Hispanis episcopis de recipiendis
Symphosio et Dictinio poenitentibus, non poterat
praeterire conditiones jam ab eodem papa Siricio
<nobr><sub></sub></nobr> praescriptas; nec ipsi Hispani episcopi poenitentium
causam cognoscere poterant, de ea inquirere et judicare,
nisi sub iisdem conditionibus quas Siriciana
statuta continebant. Igitur in definitivae sententiae decreto,
quod Toletani PP. ediderunt, necessario ea
verba exprimere oportebat: <em>Litteris tamen sanctae memoriae
Ambrosii . . . . ut, si condemnassent quae perperam
egerant, et implessent conditiones, quas praescriptas
litterae continebant, reverenter ad pacem</em> (adde, <em>quae
S. memoriae papa Siricius suasisset) . . . . magnam,</em>
etc. Quod si facere praetermisissent, non irreverentiae
dumtaxat, sed et schismatis et contumaciae redargui
et puniri potuissent. At ne operam tandem vel cum
uno Tillemontio, vel cum apostolicae sedis inimicis
ludere videar, relictis modo Siricianis decretis atque
Toletani concilii gestorum exemplaribus, ad ea
gradum facere libet quae post hujusmodi gesta in
iisdem Hispaniarum provinciis contigerunt.</p>
<br> <h4><center>CAPUT XI.
<em>De gravi schismate inter Hispanos orto post Toletanam
synodum.</em> </center></h4><nobr><sub></sub></nobr> 
<p>1. Grave quidem tunc schisma ob veniam relaxatam
episcopis et clericis poenitentibus, Priscillianistarum
haeresim et scripta exsecrantibus, vel ob indulgentiam
contumacibus denegatam, paulo post
excitatum fuisse, jam sancti Innocentii papae epistolae
ad synodum Toletanam evidentissime patefaciunt.
Cujus quidem schismatis auctores Boetici, et
Carthaginenses episcopi fuere, qui aegerrime ferentes
quod Toletani Patres Symphosium, Dictinium
aliosque Gallaeciae episcopos in communionem, retentis
honoribus et gradibus, recepissent, ab iis qui
eos receperant desciverunt. An livor, invidia et
rixandi desiderium Boeticorum et Carthaginensium
animum urgeret: an vero Toletanis sanctionibus
repugnaverint, ne ecclesiasticae disciplinae rigor nimis
relaxaretur, non audeo definire. Id unum dumtaxat
<nobr><sub></sub></nobr> certum et exploratum est, brevi ita duarum
factionum partes in illis provinciis percrebuisse, ut,
auctore Hilario episcopo, et Elpidio presbytero, qui
ad apostolicam sedem convolarunt, pax <strong>245</strong> fuerit
violata, disciplinae ratio confusa, et <em>contra canones,
Patrum contempto ordine, neglectisque regulis, in Ecclesiarum
usurpatione</em> multa commiserint, quae sacerdotalem
concordiam, in qua <em>catholicae nostrae fidei
stabilitas tota consistit,</em> quasi pervicaci et rabido animo
dissolverunt. Interim dum ejusmodi mala latius in
dies magis propagabantur, Anastasius summus pontifex
ex hac luce demigrat. Quibus ut Hilarius et Elpidius
necessariam adhiberent medelam, Romam
proficiscuntur, quando jam Innocentius papa apostolicae
sedis clavum tenebat. Sed in quem Christi annum
horum in Urbem adventus rejici debeat, ex
nullo Christianae aut civilis rei monumento conjicere
potuimus. Potissimum, quia in illa epistola quam S.
Innocentius pro componendo Ecclesiarum Hispaniae
turbatissimo statu ad Toletanam synodum scripsit,
<nobr><sub></sub></nobr> temporaria seu consulum nota desideretur. Probabilius
tamen est Toletanam inter laudatam synodum et
Innocentianae hujus epistolae tempus varios effluxisse
annos, quorum cursu commode et opportune schisma,
in Boetica et Carthaginensi provincia primo excitatum,
longe lateque per omnes Hispaniarum partes
potuit propagari. Id nobis suadet Patruini Emeritensis
episcopi, qui Toletanae synodo praefuit, obitus,
hujusque successoris Gregorii institutio et ordinatio;
tum graves injuriae quas post adeptam Emeritensem
sedem idem Gregorius passus fuerat, cujus honorem
sanctus Innocentius ut vindicaret jussit, ne post haec
<nobr><sub></sub></nobr> <em>in quemquam bonorum spiritus factionis insurgat.</em> Sed
nec in sui pontificatus exordiis huic gravissimo schismati
Innocentium papam occurrisse, perspicue produnt
verba illa, a quibus ipse suam epistolam orditur,
videlicet: <em>Saepe me et nimia cum teneret cura sollicitum
super dissensione et schismate Ecclesiarum, quod
per Hispanias latius in dies serpere et citatiore gradu
incedere fama proloquitur.</em> Nam saepe auditis ex fama
tantorum malorum rumoribus, iis medicinam afferre
secum distulit, quoadusque ex remotioribus Hispaniae
finibus Hilarius et Elpidius, qui jam Romam venerant,
fideli narratione, cum dolore et gemitu <em>prosecuti
sunt quae in consensum presbyterii actorum confectione,</em>
qua laborabat pernicie Ecclesia, exposuerunt.
Tunc quidem emersisse <em>tempus, quo non posset
emendatio differri; sed oportere congrua medicina
provideri,</em> ipse Innocentius fassus est. Quare scribere
statuit ad Toletanae synodi episcopos, molli castigare
brachio, et vellicare, et eos carpere, qui propter
Galliciorum cum Symphosio et Dictinio communionem
<nobr><sub></sub></nobr> ab <em>omnium pace desciverunt.</em> Ad quam autem
Toletanam synodum S. Innocentius suas epistolas
direxerit, non satis inter scriptores convenit. Baronius
et alii S. pontificem ad praecedentem laudatam
synodum scripsisse sibi persuadent, aut saltem ad episcopos
superstites, qui ad eam convenerant. Contra
vero Severinus Binius cum quibusdam aliis scriptoribus
ad novum concilium apud Toletum quoque
coactum has epistolas referri debere, variis conjecturis
innixi, arbitrantur, suffragante etiam Vivario,
qui quinque Toletanos conventus brevi habitos fuisse
autumat. Sed cum hujus rei decisio gravissimis nodis
obnoxia sit, ad quos dissolvendos aut praecavendos
saltem, necessaria non supersunt monumenta,
nihil prorsus definiemus.</p>
<p>2. Illuc igitur potius nostra se convertet oratio,
unde S. Innocentius Toletanos episcopos allocutus
est. Apostolici vigoris in primis plena esse verba,
quibus ad penitus exstinguendum contentionis ignem
<nobr><sub></sub></nobr> usus est, nemo inficiabitur. Nam schismatis auctores
impetit, quod, <em>obtinendi proposito unusquisque quod
voluit, aeternum orbem mali et circulum quemdam de
tali animositate fecerunt, cum utique bono cuique in
rebus talibus vinci melius sit, quam malo more pravum
propositum quod semel placuit obtinere</em> <small>[Note: <nobr><sub></sub></nobr> Innocent. papa, epist. 23, cap. 2. Exstat tom.
III Concil. pag. 38.]</small>. Ut fortius
deinde S. Innocentius in dissensionum auctores inveheret,
irregulares rabidosque eos motus luciferiano
schismati aequiparat, quando videlicet pertinacia eum
episcopum <em>retraxit a concordia illorum</em> <strong>246</strong> <em>qui Arianorum
haeresim prudenti conversione damnaverant.</em> Eodem
autem prorsus studio tum permotos fuisse asseverat
qui Priscillianistis conversis communicare
detrectabant, cum Ecclesia jam auctoritate, qua pollet,
horum primum confessione acceptata poenitentia
et conversione probata, in suum sinum eos receperat.
Quod factum utile (subjicit) <em>et ipsam Ecclesiarum
pacem aliquibus</em> (Boeticis videlicet et Carthaginensibus
episcopis) <em>displicuisse detegitur.</em> Sed quia novit laudatos
episcopos invidia disrumpi, quod cum honoribus
<nobr><sub></sub></nobr> et muneribus Ecclesia Symphosium, Dictinium
aliosque receperat, primo horum unitatis et concordiae
propositum laudat, quo adducti pravam haeresim
damnarunt, tum deinde quasi miratur quod inventi
fuerint <em>quibus recte facta correctio displiceret.
Quaero</em> (paulo post ipse subjicit) <em>quare doluerint Symphosium
atque Dictinium aliosque qui detestabilem haeresim
damnaverunt, receptos in fidem catholicam tunc
fuisse? Numquid nam aliquid de honoribus amiserunt,
quos habebant? Quod si quos hoc pungit et stimulat,
legant Petrum apostolicum post lacrymas hoc fuisse
quod fuerat, considerent Thomam post dubitationem
illam nihil de prioribus meritis amisisse.</em></p>
<p>3. Haec igitur et id genus alia exempla ex sacris
litteris deprompta schismatis auctoribus objiciebat
<nobr><sub></sub></nobr> sive ut praecedentia Toletanorum Patrum statuta vindicaret,
sive ut a Symphosio et Dictinio omnem haereseos
labis suspicionem amoveret, sive denique ut,
omnibus dissidiis compositis, cunctos in unitatis atque
concordiae vinculum adduceret, et in Hispaniarum
Ecclesiis unum inexpugnabile corpus esse inciperet.
Ita quidem generaliter omnes tamquam singulos
scripto allocutus est. Dehinc vero ad particularia
scandala sermonem convertens, Rufinum episcopum
corripi mandat, qui, in Toletana synodo inter
poenitentes susceptus, postmodum sui metropolitani
jura sibi usurpaverit, <em>et, contra populi voluntatem
et disciplinae rationem, episcopum in locis abditis
ordinare et Ecclesias scandalis miscere ausus fuerat.</em>
Tarraconensium deinde episcoporum causam tractare
jubet, <em>qui pari modo Minicium in Gerundensi Ecclesia
episcopum ordinasse conquesti sunt.</em> Sed quia denique
cum Rufinus, tum Minucius Gerundensis, passim in
alienis Ecclesiis maxima cum metrepolitanorum injuria
ordinationum jus sibi vindicaverant, juxta Nicaenos
<nobr><sub></sub></nobr> canones (videlicet) ferenda est (ait) de tali
usurpatione sententia, et plena discussione habita
circa ordinatos, sacerdotio privandos decernit, <em>ut
quia perperam facti sunt, intelligant id quod vitioso
initio adepti sunt se diutius obtinere non posse</em> <small>[Note: <nobr><sub></sub></nobr> Innocentius, in laudata epist., cap. 2.]</small>.</p>
<p>4. Capite tertio cujusdam Joannis episcopi animi
exagitat levitatem, qui, a concilio absens, cum per
suum vicarium Toletana probasset gesta, cumque ei
Symphosii et Dictinii a synodo reversorum correctio
ita probabilis visa fuisset, ut jam cum eisdem communicaret,
attamen, temporis decursu, ab illis se
subducens, in apertum schisma consenserat. In hunc
ergo et in alios qui a communionis consortio cessasse
videbantur, plenius inquiri, deprehensosque,
si ad concordiam redire abnuant, excommunicari
jubet.</p>
<p>5. Majoris praeterea aut saltem aequalis momenti
ea sunt quae de illicitis clericorum ordinationibus
exaggerat, circa quas ecclesiastica disciplina, aut collapsa,
<nobr><sub></sub></nobr> aut penitus abolita videbatur. Quare etsi ad
majores perturbationes praecavendas, ejusmodi ordinationes,
utpote jam factas, et propter corrigendorum
numerum, in dubium non revocat, sed Dei
judicio dimittat, tamen hisce verbis quatuor ordinatorum
defectus iis objicit dicens: <em>Quantos enim ex
his qui, post acceptam baptismi gratiam, in forensi
exercitatione versati sunt, et obtinendi pertinaciam
susceperunt, ascitos ad sacerdotium esse comperimus, e
quorum numero Rufinus et Gregorius perhibentur?
Quantos ex aliqua militia, qui, cum potestatibus</em> <strong>247</strong>
<em>obedirent, severa necessario praecepta sunt exsecuti?
Quantos ex curialibus, qui, dum parent potestatibus,
quae sunt sibi imperata fecerunt? Quantos, qui voluptates
et editiones populo celebrarunt, ad honorem summi
sacerdotii pervenisse, quorum omnium neminem ne ad
societatem quidem ordinis clericorum oportuerat pervenire?</em>
In hos itaque omnes irregularitatis vitiis impeditos
potuisset papa Innocentius animadvertere,
vel jubere saltem ut in novo concilio plena inquisitio,
<nobr><sub></sub></nobr> apostolicae referenda sedi, haberetur. Sed lenitatem
S. pontifex adhibuit, delinquentibus venia et remissione
impartita. Unde maluit potius ut in posterum
dumtaxat sacrae disciplinae rigor servaretur: <em>Ut si
post haec adversus formas canonum vel ad ecclesiasticum
ordinem, vel ad ipsum sacerdotium venire tentaverint,
una cum creatoribus suis ipsis in quo inventi fuerint
ordine et honore priventur.</em></p>
<p>6. Ne vero in posterum Nicaenorum canonum observatio
temere negligeretur, neve cuiquam eos aliter
interpretandi liberum arbitrium relinqueret, ab omni
altaris ministerio docet eos arcendos esse, qui, baptismate
accepto, militarunt, qui causas egerunt, <em>neque
de curialibus aliquem venire ad ecclesiasticum ordinem
posse, qui post baptismum vel coronati fuerint, vel sacerdotium,
</em><nobr><sub></sub></nobr> <em>quod dicitur, sustinuerint, vel editiones publicas
celebraverint.</em> Sed sacris ministeriis eos praeficiendos
mandat <em>qui vel ab ineunte aetate baptizati
fuerint, et electorum officio sociati;</em> et ex majoribus
baptizatis subjicit, <em>vel si majores sint, cum fuerunt
Dei gratiam consecuti, statim se ecclesiasticis ordinibus
mancipaverint.</em> Denique quod ad bigamos attinet, eos
perpetuo a sacris ordinibus excludit, atque Apostoli
verbis, I ad Timot. cap. III, <em>unius uxoris virum,</em> innixus,
illorum errores refellit qui opponebant <em>quod
ante baptismum uxor accepta non debeat imputari, quia
in baptismo omnia dimittuntur.</em> Sed haec de solis peccatis
intelligi oportere declarat: <em>Sola utique peccata</em>
(ait) <em>in baptismo dimittuntur, nec uxorum numerus
aboletur.</em> Cujus quidem pravae opinionis auctores multis
rationibus perstringit, quarum postrema ejusmodi
est: <em>Si enim uxor ante baptismum accepta non ducitur
in numerum, nec filii ex ea suscepti inter filios poterunt
numerari. Quod quam absurdum sit atque alienum,
prudentia vestra melius aestimabit</em> <small>[Note: <nobr><sub></sub></nobr> Idem Innoc., laud. epist. 23, n. 6.]</small>.</p>
<p><nobr><sub></sub></nobr> 7. Haec ergo Innocentii papae agendi ratio, Siricii
aliorumque ejus praedecessorum statutis et oeconomiae
apprime consona, perspicue prodit quaenam qualiave
jura apostolica sancti Petri sedes perpetuo exercuerit
in aliarum catholici orbis Ecclesiarum haereticos
damnandos proscribendosve; aut cum agebatur de
poenitentibus recipiendis, et canonicis poenis per indulgentiam
relaxandis; aut denique, dum necessitas
postulabat ut nova statuta a synodis edita robur obtinerent.
Veteres vero et probatos canones recte et
fideliter interpretarentur, et prava quorumdam asserta,
errores in fidei, morum et disciplinae rebus
continentia proscriberentur. An non ista omnia ipse
Innocentius papa unica hac epistola assecutus est,
quin quisquam ausus fuerit ad aliud judicium provocare?
An super recensitas gravissimas causas Hilarius
episcopus et Elpidius presbyter Romam profecti
sunt, ut Innocentium dumtaxat consulerent; non
vero, ut idem pontifex definitivam, et scripto quidem,
<nobr><sub></sub></nobr> expromeret sententiam? Inepte nimis, ne dicam
stolide, ratiocinantur, qui sibi confingunt Romanos
pontifices in his similibusque causis consultorum atque
doctorum, non judicum, officio functos fuisse.
Catholici omnes qui primis etiam Ecclesiae saeculis
floruerunt, Romanorum pontificum oraculis numquam
repugnarunt, sed eorum statuta, tamquam fidei
et morum regulas, summa animi veneratione et exquisierunt
et susceperunt <small>[Note: <nobr><sub></sub></nobr> Hanc Innocentii papae epistolam inter caeteros,
multis eruditis notis adornavit Sirmondus, ut videre
est tom. III Concil. pag. m. 42.]</small>.</p>
<p><strong>248</strong> Interim autem gravius dolendum est quod
Innocentiana illa statuta facile atque perfecte exsecutioni
demandari non potuerint. Nam quamvis tempus
praecise quo apostolica sedes illa ediderit non innotescat,
ut diximus; tamen extra omne dubium est
illa ad Hispaniae episcopos transmissa fuisse, cum
jam Barbarorum clades imminebat.</p>
<br> <h4><center>CAPUT XII.
<em>Alanis, Vandalis, Suevisque Galliam et Hispanias latius
depopulantibus, catholicae religionis res plene ad
exitium reducuntur.</em> </center></h4><nobr><sub></sub></nobr> 
<p>1. Toletani concilii sanctiones, S. Innocentii Romani
pontificis decreta, caeteraeque catholicorum episcoporum
sanctiones in Priscillianae haereseos odium
et exitium robur et vim haudquaquam obtinere potuere,
quia, mutato de repente rerum civilium statu,
Barbarorum gentes suis incursionibus Galliarum et
Hispaniarum provincias diripuerunt. Anno quippe
409 innumeris calamitatibus Galliam et Hispaniam
oppressas fuisse, cum Alani, Vandali, et Suevi, populatis
Galliis, Pyrenaeum transgressi, Hispanias occuparunt.
Auctor est Idatius in Chronico. Immo Petavius
<nobr><sub></sub></nobr> quemadmodum regnum illud in diversas provincias
divisum, diversorum quoque Barbarorum
tyrannidem sustinuerit, ad eumdem Christi annum iis
verbis descripsit: <em>Gallaeciam Vandali et Suevi, Alani
Lusitaniam et Carthaginensem provinciam, Silingi,
quod Vandalorum genus alterum fuit, Baelicam invadunt</em>
<small>[Note: <nobr><sub></sub></nobr> Pet. Rat. Temp. p. 1, lib. VI, cap. 10, pag. 335.]</small>. In tantis itaque illius regni calamitatibus et
perturbationibus impossibile prorsus erat ut catholici
episcopi in unum coetum coirent, metropolitanorum
jura vindicarent, in sacrilegos animadverterent, male
et illicite ordinatos e sacris ministeriis removerent,
et caetera fideliter adimplerent quae Innocentius
papa I, tum pro schismate abolendo, tum pro haereticis
Priscillianistis evertendis, exsequendum praeceperat.</p>
<p>2. Sed quod Barbari illi, praeter urbium direptiones
et excidia, omnia tentaverint ad plenam catholicae
religionis deletionem, ecclesias, sacerdotes,
sanctorum martyrum exuvias perdere nisi fuerint, et
<nobr><sub></sub></nobr> omnem clericalem militiam ad necem usque vexaverint,
certissima monumenta patefaciunt. Nam ut praetermittamus
in primis concilii Bracarensis I Acta, in
quibus suppositionis notae eruditis suboluerunt, tamen
certissimum est tunc a Barbaris templa eversa,
servos Christi <em>in ore gladii occisos fuisse, et memorias
sanctorum, ossa, sepulcra, coemeteria profanata, vires
imperii confractas, atque omnia commotionem pertulisse,
sicut stipulam ante faciem venti.</em> Ita revera suam
praefationem orsum fuisse Pancratianum, sive Pancratium,
illius forte pseudosynodi praesidem, Ecclesiaeque
Bracarensis episcopum, illorum Actorum architectus
narrat, cujus fictio, si qua est, minime referri
debet ad res a Barbaris tum in Hispaniis gestas,
sed potius ad assertum ibi Bracarensis sedis supra
Gallaecios et Lusitanos episcopos primatum; quod
jus anno 411 aut 415, Bracarensis metropolita sibi
haud poterat vindicare, ut disertius ad Christi annum
411 Antonius Pagius annotavit. Caeterum hisce
gravissimis malis tum Hispanias afflictas fuisse, docent
<nobr><sub></sub></nobr> Orosius homo Hispanus, res patrias non ignorans
<small>[Note: <nobr><sub></sub></nobr> Orosius, lib. VII, cap. 40.]</small>, Cassiodorus et Prosper in Chronicis, ad
consulatum Honorii octavum, et Theodosii tertium,
quod in Christi annum 409 incidisse ipsae Rom. consulum
tabulae demonstrant. Sed Augustinus infelicissimum
illarum Ecclesiarum statum <strong>249</strong> in epist.
olim 180, nunc vero in novissima editione PP. S.
Mauri 228, ad Honoratum, cap. 5, descripsit, dicens:
<em>Non enim quisquam est qui dicat ministros manere
oportere, ubi jam non fuerint quibus necesse sit ministrare.
Ita quidem sancti episcopi de Hispania profugerunt,
prius plebibus partim fuga lapsis, partim peremptis,
partim obsidione consumptis, partim captivitate
dispersis.</em> Cui quidem maximo excidio foedissimas
Hispanorum carnis libidines occasionem dedisse
Salvianus Massiliensis asseverat <small>[Note: <nobr><sub></sub></nobr> Salvianus, de Provid. Dei lib. VII.]</small>. Sed turpes eas,
effrenatasque omnium libidinum turpitudines in omni
cum virorum tum mulierum coetu, Priscillianistarum
studio et dogmatibus, apud Aquitanos potissimum et
<nobr><sub></sub></nobr> Hispanos, propagatas, non tantum idem Salvianus
tunc Massiliensis episcopus octo libris descripsit, sed
tristi admodum et lugubri carmine Prosper Aquitanus
deflevit. Quare is et cladis diuturnitatem et Barbarorum
recensens furorem, decennalem fuisse affirmat,
et tanto impetu Vandalos florentissimas illas olim
regiones diripuisse, ut aspera etiam et difficilia loca
ad exitium perduxerint.
<br>. . . . . . . . . . . . . Heu caede decenni
<br>&nbsp;&nbsp;&nbsp;Vandalicis gladiis sternitur et Gothicis.
<br>Non castella petris, non oppida montibus altis
<br>&nbsp;&nbsp;&nbsp;Imposita, aut urbes amnibus aequoreis,
<br>Barbarici superare dolos, atque arma furoris
<br>&nbsp;&nbsp;&nbsp;Evaluere: omnes ultima pertulimus.</p>
<p><nobr><sub></sub></nobr> 3. Quemadmodum vero barbarica illa incursio et
invasio contigisset, eruditis omnibus satis perspectum
arbitror. Nec enim est qui ignoret eos foedere
cum Attalo junctos, veluti amicos et auxiliares, in
Aquitanorum sinu primum exceptos fuisse; sed de
repente, spreto Attalo, divinae ultionis effectos ministros,
in rapinas et incendia se totos convertisse, ut
etiam Paulinus consularis in Eucharistico carmine
narravit. Verum Paulinus iste ex nobili consulari
Ausonia gente progenitus, duo de se ipso exponit,
quorum postremum mire ad rem nostram pertinere
judico. Attalo in primis dissensisse fatetur, qui eum
comitem curatorem largitionum creaverat, cum jam
sciret istud munus nullo prorsus sensu subsistere
posse. Tunc quippe Paulinus, Attali tyranni partibus
spretis, Gothicam partem secutus est. Alterum vero
deterius, quod perperam factum, amara deflevit poenitentia;
illudque fuit, ait Baronius, quod ad improbata
fidei dogmata Christianus homo diverterat: sed
improbis adhaesisse dogmatibus integro quindecim
<nobr><sub></sub></nobr> annorum spatio, non obscure sequentia produnt carmina,
quibus se catholicae restitutum communioni
commemorat:
<br>Post autem, exacta jam trieteride quinta,
<br>Rite recurrente statuto tempore Pascha,
<br>Ad tua, Christe Deus, altaria sacra reversus,
<br>Te miserante, tua gaudens sacramenta recepi.<br>Sed quibusnam haereseos vinculis tamdiu Paulinus
obstrietus permanserit, Baronius inquirit et probabile
existimat Priscillianistarum turpibus erroribus
pollutum et implicitum fuisse. Etenim Severi Sulpicii
et aliorum testimonio jam vidimus in ea provincia
clarissimos viros ac feminas a Priscilliano et ejus
sectatoribus Romam proficiscentibus fuisse seductos;
quos merito divina ultio secuta est, cum ad illius
haereseos impudicitias abolendas, nec sacrae, nec
ecclesiasticae, nec civiles leges ullum robur obtinuissent</p>
<p><nobr><sub></sub></nobr> 4. Et quidem ipsi etiam Christiani orbis imperatores,
ut catholicae fidei rebus optime prospicerent,
paulo antequam Vandali, Gothi, Alani, aliique Barbarorum
Gallias et Hispanias diriperent, varias leges
in hujus Priscillianae haereseos odium condiderunt.
Honorius enim Augustus legem contra eosdem
in Occidente tulit, qua Senatori praefecto praetorio
jubet in Manichaeos, et Phrigias, seu Priscillianistas
diligenter inquirere, eosdem variis poenarum generibus
coercere. Sed ut ii quoque <strong>250</strong> in Orientis partibus
delerentur, Theodosius imperator Augustus
studium adhibuit; quando videlicet duobus datis ad
Antherium praefectum praetorio rescriptis, Montanistis,
Priscillianistis, Eunominianis praeter necem
omnia supplicia decrevit. Sed quid? Imperialium
forte ministrorum socordia, improbitas, avaritia, aut
falsa religio, cum iis legibus obtemperare neglexisset,
divina agente ultione, in iis regionibus Romanum
imperium prorsus deletum fuit, et populi ipsi,
bonis, libertate aut etiam vita privati, debitas haereseos
<nobr><sub></sub></nobr> et suarum impudicitiarum poenas persolverunt.</p>
<p>5. Cum itaque Hispaniarum et Gallaeciae regnorum
civiles atque ecclesiasticas res tot tantaeque perturbationes
vexarent, Innocentiana illa statuta exsecutioni
demandari nullo modo poterant, praesertim quia
Hispaniae et Gallaeciae populi non uno tantum Principi,
sed duobus Arianorum labe pollutis tum obtemperare
cogebantur. In Hispaniis enim Athaulphus,
Christi anno 414, primus ex Gothorum gente regnavit.
Sed vix imperii anno absoluto a quodam Gotho
necatus est, cui Segericus succedens post sex
menses ipse etiam interficitur. Quibus et alii quatuordecim
ex eadem stirpe Ariani reges ad annum
568 usque successere. In Gallicia autem et Lusitania
principes ex Suecorum stirpe regnarunt, quorum
<nobr><sub></sub></nobr> primus fuit Hermericus, qui, post imperii annos 32
decedens, anno 440 Rechilam successorem habuit.
Is autem, septem dumtaxat annis in imperio consumptis,
Recciario regni habenas reliquit, qui in catholica
edoctus religione, ecclesiasticas res sanctis
episcopis haud difficile componendas permisit.</p>
<br> <h4><center>CAPUT XIII.
<em>De Turribio Asturicensi episcopo, ipsius ad apostolicam
sedem consultationibus, rebusque ab eo gestis
ad Priscillianam haeresim penitus exstinguendam, et
ecclesiasticam disciplinam reparandam.</em> </center></h4>
<p>1. Quadringentesimus quadragesimus sextus, aut
septimus Christi annus tum agebatur, cum Turribius
Asturicensis Ecclesiae in Gallicia episcopus, modica
tranquillitate illucescere incipiente, Priscillianam
luem prorsus purgare et Dictinii libros aliasque apocryphas
scripturas, quae aut in privatis domibus asservabantur,
aut palam in Ecclesiis legebantur, proscribere,
<nobr><sub></sub></nobr> disperdere, aut omnino incendio consumere
nisus est. Quae omnia cum maxime in votis haberet,
caeterorum catholicorum Patrum exempla secutus,
actutum non alium judicem et magistrum censuit
esse interpellandum quam sanctum Leonem Romanum
pontificem, ad quem sua scripta direxit. Pervincio
itaque suae Asturicensis Ecclesiae diacono Romam
proficisci et ad S. Leonem ejusmodi scripta deferenda
ipse Turribius commisit. Quorum porro generum
scripta ad apostolicam sedem transmiserit,
Leo ipse in exordiis suae epistolae 15 indicavit, dicens
<em>ex epistolae sermone, et commonitorii serie, et ex
libelli textu didicisse Priscillianistarum fetidissimam
apud eas regiones recaluisse sentinam.</em> Sed ejusmodi
Turribii scripta, ex quibus facilius Galliciae et Hispaniarum
Ecclesiarum aerumnosum statum potuissemus
comprehendere, jam diu interciderunt. Cujus
quidem jacturae gravissimum damnum aliqua ratione
dumtaxat litteris ad Idatium et Ceponium episcopos,
<nobr><sub></sub></nobr> quae sub Turribii Asturicensis nomine circumferuntur,
tum sincera celebrique ea epistola
quam in hac causa ad Turribium Leo rescripsit, possumus
reparare. Utrisque ergo nos insistere in praesens
oportet, ut Priscillianistarum hanc historiam,
quam illustrare aggressi sumus, absolvamus.</p>
<p>2. Et certe quidem illarum Ecclesiarum statum
deplorandum Turribius ipse, vel qui Turribii agit
personam, ea in epistola descripsit, cum <strong>251</strong> videlicet 
de <em>molesta</em> et <em>injucunda</em> peregrinatione disserens,
quam semper inter duos labores et lacrymabiles
necessitates subierat. Inter has aliquid adjumenti
habuisse asseverat, <em>cum adeundo incognita, et ignorata
discendo, quodam profectu mentis augemur, plerumque
ea quae apud nos optima videbantur prava esse
atque deterrima reddita nobis meliori ratione, noscentes.</em>
Super autem quibus rebus Turribius peregrinando
instructior evaserit, ut facile noscere potuerit,
<em>prava</em> atque <em>deterrima reddita</em> esse, quae ei quandoque
<em>optima</em> videbantur, statim patefacit, eam unitatem
<nobr><sub></sub></nobr> maxime commendando, quam in omnibus
Ecclesiis earum provinciarum quas peragraverat, reperiit.
In iis namque summa animorum consensione
et sine ullo schismate omnes invicem communicabant,
et, <em>condemnatis omnibus errorum sectis, reperi</em>
(ait) <em>unum atque eumdem catholicae fidei sensum teneri,
ex purissimo veritatis fonte venientem, qui in
nulla divortia multifidis rivulis scissus, camporum
plana in coenosas voragines solvat, quae rectum fidei
iter impediant</em> <small>[Note: <nobr><sub></sub></nobr> Turribius Asturicensis, epistola ad Idatium et Ceponium, cap. 1, 2.]</small>. Qua narratione non aliud in mentem
eorum episcoporum revocare voluit quam studium
catholicae hujus unitatis et communionis procurandae.
Hanc enim ab Hispaniarum et Galliciae Ecclesiis
dudum pestiferum Priscillianae haereseos virus
ejecerat atque exsulaverat Propterea, ut Idatii
et Ceponii animos ad religionis studium incenderet,
<nobr><sub></sub></nobr> Ecclesiarum quas lustraverat exempla subjicit, quorum
pastores eos <em>quos pravorum dogmatum virus infecerat,
aut correctos piae parentis gremio reformari
contumaces, veluti abortivos partus ac non legitimam
sobolem ex consortio sanctae haereditatis expellit.</em></p>
<p>3. Post longas igitur annorum <em>metas</em> Turribius
Asturigiam reversus, dire cruciabatur, cum animadverteret
damnatas jam dudum ab Ecclesia traditiones,
quas iis in regionibus plene abolitas arbitrabatur,
pertinacius adhuc vigere. Immo ejusmodi cruciatus in
eo augebantur cognoscente pro <em>uniuscujusque hominum
studio et voluntate prava dogmata velut quibusdam
hydrinis capitibus pullulare.</em> Quorum alii haereticorum
veteri errori blasphemiarum suarum argumenta conferebant,
alii Priscilliani doctrinam integre profitebantur,
alii denique, ejuratis ex parte dumtaxat principalioribus
dogmatibus quae perspicue veritati catholicae
repugnabant, cum nonnulla adhuc retinerent,
reliquis adhaerere videbantur. Haec, inquam, omnia
huc illucque per Hispanias et Galliciam liberius crevisse,
<nobr><sub></sub></nobr> <em>synodorum conventibus decretisque cessantibus,</em>
ipse Turribius asseverat. Atque tandem gravissimum
impiissimumque facinus cunctis quidem deterius deplorabat,
illud videlicet, <em>quod ad unum altare diversis
fidei sensibus conveniretur.</em></p>
<p>Cum autem isthaec omnia Turribius recenseret,
sola in patriam charitate, non temeraria praesumptione,
a qua prorsus erat alienus, agebatur. Atque
idcirco catholicam veritatem studiose prosequens,
vernaculos haereticos furibus et adulteris aequiparavit,
qui, a sacris dogmatibus veritate subtracta,
divini verbi auctoritatem exsecrabantur, quam ut
facilius adulterio corrumperent, repudiatis canonicis
et evangelicis Scripturis, apocryphorum librorum
lectioni dumtaxat incumbebant. Ne episcopis ergo,
ad quos scribebat, gravis et molestus fieret, neve erga
eos magisterium exercere videretur, prudentiae simul
et zelo inserviens, nullam prorsus in eos <em>auctoritatis
adhortationem,</em> sed dumtaxat <em>suggestionis instructionem</em>
<nobr><sub></sub></nobr> adhibere fatetur, gravioris quidem criminis reum coram
Deo se reputans, si tacuisset.</p>
<p>4. Haec, inquam, fuit Turribii erga confratres episcopos
animi moderatio, hoc studium in describenda
haereticorum hominum perfidia, quorum doctrinas et
magisterium si quis catholicorum paulo constantius
increpabat, continuo congressionum disputationes
eludebant, inficias euntes, <strong>252</strong> et perfidiam perfidia
occulere conabantur; quod ne ultra jam facerent,
subdolas versutasque eorum artes describit patefacitque,
quibus aut apocryphas Scripturas canonicis
praeferunt libris, aut occultas arcanasque traditiones
venerabantur, nullis quidem libris, etiam apocryphis,
expressas, per quas SS. apostolos locutos esse mentiebantur:
aut forte denique quosdam alios libros
apud se dumtaxat occultius asservabant, <em>solis,</em> ut ipsi
aiunt, <em>perfectis patentes.</em></p>
<p>5. Quibus vero apocryphis libris Priscillianistae
praesertim uterentur, paulo post indicavit, speciatim
de Actis disserens, quae S. Thomae nomine circumferebantur.
<nobr><sub></sub></nobr> Unum in illis prae caeteris notandum atque
exsecrandum animadvertit, <em>quod dicit eum non baptizare
per aquam, sicut habet Dominica praedicatio, sed
per oleum,</em> quam pravam consuetudinem Manichaei
cum eodem antesignano Manete prosequebantur. Haec
igitur universis exsecrabilis et in omnibus terrarum
partibus damnata soboles, vel libros dumtaxat apocryphos
recipiebat, aut quibusdam aliis apocryphorum
fabulis refertis utebatur, quemadmodum eorum
confessione innotuerat. Sed Priscillianistarum manibus
alii ejusdem generis libri terebantur. Actus videlicet
illi qui vocantur S. Andreae, vel alii qui dicebantur
S. Joannis, quos olim sacrilego ore Lucius
conscripserat, vel denique volumen illud omnium
blasphemiarum portentum, quod Memoria Apostolorum
perperam inscribebatur. In eo quippe pseudoapostoli
et pseudoprophetae ad magnam perversitatis
suae auctoritatem doctrinam Domini mentiebantur,
<nobr><sub></sub></nobr> tota destruebatur lex veteris Testamenti, et omnia quae
S. Moysi de diversis naturis <em>creaturae Factorisque divinitus
revelata sunt.</em></p>
<p>6. Tot ergo tantisque aerumnis atque nefariis sacrilegisque
erroribus Galliciam potissimum et Hispanias
labefactatas cum reperisset Turribius, aliorum
SS. episcoporum animos ad eam medelam procurandam
tum adhibendam excitabat, quae divinis et ecclesiasticis
legibus magis esset consona. Quamobrem, ut
facilius id assequeretur, quoddam opus conscripsit,
in quo ea testimonia blasphemiis plena digessit quae
in Priscillianistarum scripturis reperiebantur, iisdemque,
ut potuit, pro sensus sui qualitate respondit.
Istud vero opus a se elaboratum primum in vulgus
dispergere curasse arbitramur, <em>ut nemo</em> (ait ipse)
<em>deinceps quasi rerum inscius diceret se simpliciter hujusmodi
libros vel habere, vel legere.</em> Tum deinde Idatii
et Ceponii judicio, censurae et existimationi illud
subjecit, ut nimirum isti universa perpenderent, et
<em>quae sine ambiguitate veritati ac fidei contraria videbantur,
</em><nobr><sub></sub></nobr> <em>cum aliis fratribus sibi sociatis</em> resecare atque
abolere curarent.</p>
<p>7. Occurrit autem nobis, et quidem doctus et eruditus
vir, Stephanus Baluzius, nimirum quaerens et
dubitans de hujus Turribii epistolae fide et auctoritate.
Huic enim plures suppositionis notas suboluisse
produnt observationes quibus concilium Asturicense
habitum anno Christi 446 adornavit. Totam porro
confictionis suspicionem ex sancti Leonis verbis haurire
fassus est. Nam summus pontifex, ad Turribium
Asturicensem rescribens, jussit <em>Ut Galliciae saltem
episcopi convenirent, quibus congregandis fratres nostri
Idatius et Ceponius imminebunt.</em> Ad haec autem animadvertens
subjicit Baluzius: <em>Gravis suspicio</em> epistolam
illam, Leonis videlicet, immisisse alicui impostori
cogitationem confingendi eam quae a Turribio
scripta esse dicitur ad Idatium et Ceponium; itaque
ab illa abstineo. Sed, Baluzio se opponens, Turribio
Asturicensi laudatam epistolam adjudicandam esse
<nobr><sub></sub></nobr> doctissimus cardinalis de Aguirre contendit, atque
ad eripiendum quod a docto illo Conciliorum collectore
objicitur, hunc primo excusat, veluti conscium
innumerabilium fabularum, in pseudochronicis antiquis
exstantium, iisdemque adductum rejecisse quaecumque
in iis narrantur, dum aliunde non innitantur,
aut confirmentur certo aliquo et firmo testimonio.
Secundo, ait Turribii epistolam <strong>253</strong> de qua agimus
non esse excogitatam et fictam a veteratoribus illis
qui tot commentis et absurdis Hispanicam historiam
deturparunt, sed reperiri in ms. cod. sexcentorum
circiter annorum antiquitatis, etc. Sed inter duas has
contrarias opiniones cui subscriberem, animus olim
haerebat suspensus. Codicis quippe antiquitatem,
quam cardinalis Aguirre tanti fecit, non omnem delet
suspicionem, quod ab aliquo antiquo impostore laudata
epistola non fuerit conficta. Nihil sane conficit
quod Philippus II rex, tempore Ambrosii Morales,
ex antiquissima bibliotheca insignis monasterii S.
Emiliani codicem illum transtulerit in aliam recentem
<nobr><sub></sub></nobr> S. Laurentii in Scoriali, viginti annis circiter
ante fictiones Dextri, Maximi, Juliani. Quid? An non
antiquiores exstitere impostores, qui a pluribus saeculis
eam confingere potuerunt? Apostolis enim jam
vita functis, sub nomine etiam sacrarum scripturarum
multa volumina ab impostoribus conficta fuisse
omnia Ecclesiae monumenta et epistola haec de qua
agimus perspicue produnt. Illius ergo codicis vetustas
nihil conficeret, nisi antiquiorem impostorem de Hispaniae
et Galliciae rebus optime instructum, jam
undecimo saeculo labente, vel duodecimo ineunte,
hanc unam Turribii epistolam confinxisse.</p>
<p>8. Huic ego tamen Baluzii opinioni non tam facile
subscribo, sed cardinalis Aguirre rationes prorsus
infirmas esse contendo. Nam si de suppositionum argumentis
ea in epistola repertis hic agere instituerem,
multa quidem in ejus lectione me offendisse fateri possem,
quae nec a Stephano Baluzio, nec ab ipso Hispaniae
<nobr><sub></sub></nobr> Conciliorum collectore, nec a quoquam alio annotata
fuere. Cujusmodi enim illud exordium apparet,
in quo Turribius de seipso, tamquam de longinqua
peregrinatione veniente, in qua longum annorum
spatium insumpserat, disseruit. An haec de episcopo
disciplinae ecclesiasticae tuendae apprime studioso
vera esse possint, quis poterit suspicari? Tot enim
perurgentibus calamitatibus, sub Dei et Ecclesiae indignatione,
optimum hunc pastorem gregem suum
deserere voluisse aut potuisse arbitrabimur? Nemo
id mihi nugari poterit, praesertim cum S. Leo, cui
Turribius deterrimum illarum Ecclesiarum statum
exposuit, summis laudibus hunc ornet, quod semper
vigilans sollicite Dominico gregi devotionem officii
pastoralis impendisset. Profecto si arbitrio ductus
dumtaxat Turribius peregrinatus fuisset, eum potius
sanctus pontifex carpere et corripere debuisset, quod
a <em>Dominico</em> grege diffugerat, concreditas sibi oves
luporum furori dilaniandas subjiciendo. Duplici de
<nobr><sub></sub></nobr> causa dumtaxat has similesque objurgationes indebite
evadere potuisset, exsilii videlicet altera, in
quod, Arianis principibus agentibus, Turribius episcopus
pulsus fuisset; altera vero, quod, nondum
ad episcopatum assumptus, longo annorum spatio
peregre iter fuerit profectus. Sed utraque vacillat.
Nam si Arianorum principum furor in eum excandens
exsilium subiisset, non peregrinationis labores
et incommoda exaggeraret, sed exsilii; et aliunde
post latam in eum sententiam jam in Asturicensi
throno alius intrusus fuisset, quemadmodum quarto
Ecclesiae saeculo praecedenti Ariani ipsi facere consueverunt.
Quid? Si Turribius in hac epistola ad
alios duos Galliciae coepiscopos hanc exsilii poenam,
utpote ipsis notissimam, commemorare praeteriit, id
forte in epistola ad Leonem narrare omisisset? Vel
Leo ipse in suo rescripto, in paternae commiserationis
signum id non indicaret? Quid plura? An Idatius
in Chronico, qui alias episcoporum clades descripsit,
hanc unam de Turribii exsilio reticuisset?
<nobr><sub></sub></nobr> Denique, cur et caeteri omnes Hispaniae Galliciaeque
scriptores tanto silentio laborassent in maximi momenti
re? Non itaque ad hocce effugium recurrendum
est.</p>
<p>9. Neque quidem tam longam plurium annorum
peregrinationem, antequam ad episcopatum eveheretur,
Turribius peragere potuit. Post Dictinii quippe
mortem, quae ante Christi annum 420 contigit, ut ex
Augustino <strong>254</strong> vidimus, jam Asturicensem Ecclesiam
Turribius est assecutus. Sed tunc non Leo
Magnus, sed Zosimus, aut Bonifacius, catholicae
Ecclesiae praeerat. Quare cum in exordio secundi
capitis illius epistolae Turribius de seipso tamquam
de homine jamjam ex peregrinatione adveniente
loquatur, inde fit quod quae de Asturicensi concilio
ex Idatii Chronico narrant Baluzius et Aguirre minime
in Leonis aevum, videlicet in annum 446, rejici
possint. Quod si tandem confingamus non statim
post adeptum episcopatum Turribium ad Idatium et
<nobr><sub></sub></nobr> Ceponium scripsisse, nec Leonem veluti supremum
magistrum et judicem interpellasse, sed totum illud
27 aut 28 annorum spatium effluxisse, statim culpandus
esset Turribius, quod tam sero gravissimis illis
malis recrudescentibus, medicinam quaerere et afferre
distulerit, et contra sacrorum canonum statuta, sua
relicta Ecclesia, peregrinari voluerit. Fateri ergo
oportet ea in epistola talia saltem obscura contineri,
quae cum Turribii pietate et sanctitate, cum Ecclesiae
disciplina, sacris canonibus et Christianis rebus minime
cohaerere et conciliari possunt. Ita profecto
mecum reputavi, postquam saepius epistolam perlegi.
In qua et alia offendi quae apertam scriptoris oscitantiam
saltem redolent. Ejusmodi quidem mihi visa
sunt, vel quae capite 4, leguntur, quod <em>ne ultra jam
faciant</em> usque ad finem, in quibus nulla ratione genuinus
sensus juxta syntaxeos grammaticae regulas
argui potest; vel quod in subsequenti capite 5 conspicitur,
ubi eadem narratio de apocryphis S. Thomae
<nobr><sub></sub></nobr> Actibus iteratur, et id genus alia, quae certe aut scriptoris
indiligentiam arguunt, aut illius codicis, in
quo sub Turribii nomine epistola illa fuit <em>inventa et
fideliter eruta,</em> praestantiam maxime elevant.</p>
<p>10. Sed quamvis ea in epistola multa eluceant
quae a veritate, aut saltem a verisimilitudine, plurimum
dissident, illam tamen rejiciendam, aut veluti
supposititiam habendam esse, vereor judicare. Immo
egomet in divi Leonis Magni Operibus colligendis et
ornandis, quaemadmodum Quesnellus in suam transtulit
editionem, ita et in alia nova quam post has
Exercitationes facere deliberavi, servandam esse necessarium
duco. Ea propter variis annotationibus ex
probatissimis scriptoribus haustis, eam adornare
pro viribus curavi, ut videlicet aequivocationes et obscuros
sensus quibus scatet, amicus lector praecavere
possit.</p>
<p>Interim vero, antequam de tabula manum removeam,
affatim probanda esse existimo quae de illarum
Galliciae et Hispaniae Ecclesiarum statu ibidem descripta
<nobr><sub></sub></nobr> sunt. Cumulatissime quippe cum iis respondent
quae in 15 S. Leonis Magni epistola conspiciuntur,
de cujus fide et auctoritate saltem suspicari
maximum crimen foret. Nam et veluti genuinum S.
pontificis fetum, cum vetera, tum antiqua mss.
exemplaria illam continent, concilii Bracarensis
PP. et quarta generalis synodus eam S. Leoni adjudicarunt;
omnes scriptores, nemine refragante,
cum hanc eamdem testarentur veritatem, editoribus
amplissimum aperuerunt campum ut, omni remoto
scrupulo, in omnibus vulgatis exemplaribus eam
excuderent.</p>
<br> <h4><center>
<strong>255</strong> CAPUT XIV.
<em>De epistola 15 S. Leonis Magni ad Turribium Asturicensem
scripta, Priscillianae haereseos occasione.
Novum ejusdem fragmentum de canonicis Scripturis,
ex Palat. Vat. bibliot. cod. erutum.</em> </center></h4>
<p>1. Nos itaque, tot tantisque praecedentibus suffulti
<nobr><sub></sub></nobr> testimoniis, cum de veritate auctoritateque epistolae
15 S. Leonis Magni minime ambigere possemus,
tantummodo eam a mendis purgare, si quae in eam
irrepserunt, curavimus. Pro quo quidem labore felicius
absolvendo necessaria nobis non defuere subsidia;
nam, praeter varios antiquissimos Vaticanos
codd., quos nostris oculis lustravimus; praeter Grimaneum
archetypum Parisiis asservatum, juxta cujus
lectiones Paschasius Quesnellus suam adornasse
editionem maxime gloriatur, quem nos ipsi amicorum
ope adjuti fideliter exscribere curavimus, illam
eamdem epistolam tum ad Vallicellanum, tum ad
duo Florentina exemplaria exegimus, ut divino quandoque
Nomine opitulante, omnia Leonis Opera puriora,
nitidiora auctioraque novis typis prodire possint.
Sed jam ad institutum revertamur.</p>
<p>Laudata igitur S. pontificis ad Asturicensem episcopum
epistola sexdecim subjecta habet capitula,
quia totidem discutienda et definienda Turribius
<nobr><sub></sub></nobr> Leoni proposuerat. Id ea verba innuunt: <em>Quia ergo
dilectio tua fideli quantum potuit diligentia damnatas
olim opiniones sexdecim capitulis comprehendit.</em> Sed
perantiquum Vaticanum exemplar cum Grimaneo
codice <em>decem et septem</em> esse legendum probant. Id
magis confirmat ipsa capitum divisio, quae postremo
loco hunc Romanum numerum cum sequenti titulo
exhibet: Cap. XVII. <em>An caro Christi vere requieverit
in sepulcro.</em> Qui Quesnelli studium, laborem diligentiamve
in divi Leonis Operibus ornandis castigandisve
plus aequo commendare consueverunt, animadvertant,
quaeso, in qualem lapsus sit oscitantiam?
Videant an haec argumento sint Grimaneum codicem
tamquam lapidem lydium assumpsisse in religiose
probandis Leonini textus lectionibus. Dicant an sedulo
S. pontificis Opera lustraverit, qui in male concinnata
synopsi sexdecim dumtaxat subjicit capitum
titulos, ultimo praetermisso, cum jam epistola ipsa
in decem et septem dividitur, quorum postremum
<nobr><sub></sub></nobr> et suum titulum habet, in praecedenti synopsi prorsus
desideratum? Sed de hac re diligentius suo loco
disputabitur, quemadmodum de alio perantiquo Vat.
Palatino exemplari hujus epistolae quoddam de canonicis
Scripturis hactenus ineditum fragmentum
nobis exhibente. Sitne istud Leoni adjudicandum, an
non, alibi quoque prosequemur, cum potissimum ad
ritum dumtaxat et ordinem spectare videatur quos
per anni tempora in divinis canonicisque legendis
Scripturis Romana divi Petri Ecclesia servare consueverat.
Nostrae ergo orationi modo liceat tantum
in hujus Leoninae epistolae amplissimo campo, prout
in omnibus vulgatis hactenus exstat, spatiari; certissimis
quippe uberrimisque testimoniis undequaque
epistola illa cum referta sit, facilius ex ea cum
Priscillianae haereseos fontes et errores colligemus,
tum simul clarius apostolicae sedis auctoritatem irreformabileque
judicium in iis refellendis intuebimur.</p>
<p>2. Et quidem Priscilliana dogmata praecedentium
<nobr><sub></sub></nobr> omnium haereticorum erroribus nequiora fuisse, atque
ex iis omne virulentum impietatis traxisse contagium,
statim S. Leo docuit in illius epistolae exordio,
qui Priscillianistarum sectam omnium haeresum
<em>fetidissimam sentinam</em> appellat. Addit Priscillianistas
in <em>paganitatis tenebras</em> adeo se immersisse, ut, mathematicorum
vanis mendaciis et magicae artis profanis
secretis adhibitis, fidem religionis morumque rationem
in potestate daemonum et in affectu siderum
ipsi collocarent. Haec et alia similia illius nefandissimae
sectae dogmata <strong>256</strong> Leo recensuit, et antiquorum
Patrum qui praecedenti saeculo floruerunt
studium in mentem revocat, qui in conciliis omnes
conatus adhibuere ut ejusmodi impius furor ab universa
pelleretur Ecclesia. Refert deinde quemadmodum
saeculi principes tantopere hanc sacrilegam
amentiam detestati sint (Maximus tyrannus videlicet)
<em>ut ejus auctorem cum plerisque discipulis legum publicarum
ense prosternerent</em> <small>[Note: <nobr><sub></sub></nobr> Videsis quae ipsi jam scripsimus contra Beausobre
in Exercitationibus ad Manichaeorum Historiam
pertinentibus. Cap. 7 enim secundi libri, S. pontificem
vindicavimus ab istius acatholici viri probris
et maledictis quibus eum exagitare ausus est, quia
<nobr><sub></sub></nobr> Maximi tyranni cruentum judicium in Priscillianistas
ecclesiasticae lenitati profuisse asseveravit.]</small>. Primum hoc cruenti
<nobr><sub></sub></nobr> judicii genus et exemplum, quo saeculi principes et
magistratus in pertinaces haereticos quandoque animadverterunt,
plurimum animum veterum et recentiorum
scriptorum hactenus torquere potuit: <em>Prospexi,</em>
ait Natalis Alexander, Hist. Eccl. saeculo IV,
cap. 3, art. 17, <em>haereticos hac historia abuti posse,
tum contra sanctae inquisitionis officium, quod pertinaces
haereticos saecularibus magistratibus tradit, seu
relinquit extremo supplicio puniendos;</em> tum contra
principes ac magistratus ipsos, qui suo jure in illos
etiam poena capitis animadvertunt. Ibidem P. Natalis
ab omni censura eam propositionem vindicare intendit,
quae in priorem ejus editionem irrepserat:
<em>Nullus catholicorum dixit imperatores et reges non
posse in haereticum etiam capitis poena animadvertere.</em>
Quo sensu autem eam dixerit, in postrema deinde
editione explicavit, atque in asserenda hac saeculi
principibus potestate laborat. De eadem principum
auctoritate agere etiam voluit ejus annotator Constantinus
<nobr><sub></sub></nobr> Roncaglia in postrema Lucensi editione.
Qui primo canonistarum suffragio ostendit in haereseum
causis judicandis, <em>et ea quae sunt juris, et ea
quae sunt facti, Ecclesiam potestate pollere.</em> Tum deinde
ait: <em>Non esse alienum a potestate principum legibus
poenisque indictis haereses, sacrilegia,</em> etc., <em>amovere,
docuit Bellarminus,</em> etc. <small>[Note: <nobr><sub></sub></nobr> Constantinus Roncaglia in notis Hist. Eccl.
P. Natalis Alexander, saeculo IV, pag. 72 Lucensis
edit.]</small>.</p>
<p>3. Profecto si ambo clarissimi viri, et quotquot de
hac similibusque disseruerunt causis, ad nostrum
S. pontificem animadvertissent, nec tantopere laborassent,
sed facilius expeditiusque quidquid ab
heterodoxis objici potest eripuissent. Cur autem saeculi
principes cruentum illud judicii genus in Priscillianistas
<nobr><sub></sub></nobr> exercere demandaverint, S. pontifex Leo sequentibus
explicat verbis: <em>Videbant enim</em> (saeculi principes
videlicet) <em>omnem curam honestatis auferri, omnem
conjugiorum copulam solvi, simulque divinum jus humanumque
subverti, si hujusmodi hominibus usquam vivere
cum tali professione licuisset.</em> Priscillianistarum
ergo crimina talia cum essent, ut non religioni dumtaxat
summum dedecus gravissimamque injuriam
afferrent, sed civilem ipsam rempublicam, in iis potissimum
quae naturae jura laedunt, ad plenum exitium
perducere possent, ideo saeculi principes illius
sectae professionem cum suis auctoribus perdere et
abolere, capitis poenis adhibitis, nisi sunt. Quibus
rationibus S. pontifex innixus, simile judicium ecclesiasticae
lenitati diu profuisse fassus est. Subjicit
enim: <em>Profuit diu ista districtio ecclesiasticae lenitati,
quae etsi, sacerdotali contenta judicio, cruentas refugit
ultiones, severis tamen Christianorum principum constitutionibus
adjuvatur, dum ad spiritale nonnumquam
</em><nobr><sub></sub></nobr> <em>recurrant remedium, qui timent corporale supplicium.</em>
Capitalia ergo supplicia, cum Ecclesia in
pertinaces haereticos animadvertit, non statuit, non
infligit, nec infligenda quaerit. Suis ipsa semper spiritualibus
contenta poenis, et, ne lenitatis incurrat
defectum, quascumque refugit cruentas ultiones. Sed
si tamen istae publicis saecularium principum et magistratuum
decretis statuantur, plurimum ei prosunt,
iisque maxime adjuvatur, praesertim quia delinquentes,
<strong>257</strong> severitate corporalium poenarum perterriti,
ad spirituale remedium, ad criminum ejurationem
videlicet, et ad poenitentiam recurrere consuescunt.</p>
<p>4. Nec quis, simili Leonis loquendi ratione, sibi
persuadeat Idatii et Ithacii contumaciam, de qua in
superioribus egimus, et ob quam catholicis episcopis,
et Martino potissimum, invisi fuere, et Ithacius ipse
a Theognosto episcopo palam damnatus, iri excusatum.
Nulla quippe excusatione episcopus purgari
potest, qui, propriis studiis indulgens, confratrum
<nobr><sub></sub></nobr> in conciliis adductorum judicia spreverit, quippe
suis accusationibus saeculares principes et magistratus
urgere voluerit noxiorum necem procurando. Hanc
quidem agendi rationem catholicae lenitati repugnare
evidentissimum est. Sed ab ea maxime abhorrent,
cum nostrarum Ecclesiarum praesules, tum sanctum
<em>illud inquisitionis officium,</em> contra quod haereticos
comminisci posse P. Natalis Alexander prospexit. Et
quidem eas severitatis poenas Ecclesiae adjumento
fuisse, Leo ipse ex eo etiam confirmavit, quod corporalia
supplicia, et ecclesiasticarum legum exsecutiones,
ob gravissimas bellorum vicissitudines, multorum
spatio annorum cessare debuissent, nec ipsis
provinciarum sacerdotibus in unum frequentius coire,
cum haud amplius liceret: <em>Invenit</em> (ait S. pontifex) <em>secreta
perfidia libertatem, et ad multarum mentium subversionem
iisdem malis est incitata quibus debuit esse
correcta.</em> Ex cujus causa statim deplorare pergit deterrimum
Galliciae et Hispaniarum statum, quarum
<nobr><sub></sub></nobr> non solum plebes, ut a Turribio acceperat, mortifera
contagionis peste erant labefactatae; sed, quod gravius
est, eorumdem sacerdotes, hoc lethali correpti
morbo, veritatem multis erroribus opprimebant, Priscilliani
doctrinam evangelicis praeferebant documentis,
et ista tandem profanis sensibus depravata populis
proponebant, aut praedicabant, ut Spiritus sancti
revelationibus rejectis, diaboli dogmata in auditorum
animos inspirarent. Haec quippe ad illarum Ecclesiarum
deplorandum statum Turribius S. Leoni reformanda
proposuerat; quibus decem et septem capitula
subjecit, strictim damnatas olim opiniones comprehendentia,
quaeque S. pontifex, pro suprema sui
<nobr><sub></sub></nobr> apostolatus dignitate, denuo tractavit, <em>ne aliquid
earumdem blasphemiarum tolerabile aut dubium videretur
in posterum.</em></p>
<p>5. Nos interim horum capitulorum summam stricte
et veluti in compendio hic subjicere lectoribus non
ingratum futurum arbitramur. Ad quod praestandum
opus, etsi jam pridem plures insigniores theologi in
ecclesiasticis conscribendis historiis manum admoverint,
nescio tamen an felicius saltem palmares
omnes hujus sectae errores, ex quibus et alii minoris
momenti originem ducebant, annotaverint. Nec vero
id plene P. Natalis Alexander assecutus est, qui, catalogum
quemdam seu synopsim omnium Priscillianistarum
errorum contexere instituens, nescio quo
fato allucinatus, quatuordecim dumtaxat annotavit,
tribus aliis, et ex principalioribus quidem, omnino
praetermissis. Verum ex sola hac Leonis epistola luce
clarius omnibus innotescit decem et septem fuisse,
ut mox enuntiabimus.</p>
<p><nobr><sub></sub></nobr> Sanctus pontifex ergo, ut Asturicensis episcopi
Turribii animum expleret, singillatim eadem capitula
retractat quae ex Gallicia Pervincus diaconus
judicanda detulerat. Primo Priscillianistae impie de
Trinitatis mysterio sentiebant, unam dumtaxat in
Deo trinominem personam praedicantes, ut Sabellius
et Patripassiani docuerunt. Hunc errorem S. pontifex
non tantum Nicaenae synodi decretis refellit, sed et
theologicis rationibus, quae Athanasiani symboli loquendi
formulas redolere videntur.</p>
<p>Confingebant secundo quasdam virtutes ex Deo
procedere, quas non semper Deum in sua essentia
habuisse affirmabant, sed aliquando eas habere coepisse,
ut pessime Ariani ratiocinabantur.</p>
<p>Tertio ideo unigenitum dici Dei Filium contendebant,
quia solus sit <strong>258</strong> natus ex Virgine. Quare
vel principium de matre Christo dabant cum Paulo
episcopo Samosateno et Photino, vel non unum esse
Dei Filium credebant, sed alios quoque ex summo
Patre genitos, quorum hic unus sit natus ex femina
<nobr><sub></sub></nobr> qui ob hoc appellatur unigenitus, quia hanc nascendi
conditionem alius filiorum Dei nemo susceperit.</p>
<p>Quarto Christum Dominum in vera hominis natura
natum esse non credebant, et idcirco cum Cerdone,
Marcione atque Manete apparentem dumtaxat et illusoriam
carnem sibi copulasse affirmabant. Quo quidem
errore seducti, diem Natalis et Resurrectionis
Domini in moerore et luctu ducebant, sua corpora
jejuniis affligentes.</p>
<p>Quinto deinde animam hominis divinae asserebant
esse substantiae, nec a natura creatoris sui conditionis
nostrae distare naturam.</p>
<p>Sexto aiebant diabolum numquam fuisse bonum,
neque naturam ejus Dei opificium fuisse, sed illum
ex tenebris et chao emersisse, quia scilicet nullum
sui habeat auctorem, sed omnis mali ipse principium
sit atque substantia.</p>
<p>Septimo nuptiarum et matrimonii usum cum Manichaeis
quoque damnabant: ea ratione, videlicet, ut
<nobr><sub></sub></nobr> legitimae prolis procreationem perhorrescerent omniumque
turpitudinum libertatem facilius admitterent.</p>
<p>Cui errori et octavus maxime fuerat affinis, cum
dicerent humana corpora diaboli esse figmenta, quatenus
conceptionum semina in mulierum uteris configurarentur,
et corpora ipsa animae dignitati, utpote
diabolica virtute formata, minime congruere possent.
Hinc semel soluto corpore, iterum per resurrectionis
mysterium reviviscere posse atque debere inficiabantur.</p>
<p>Non minus portentosa fuit nona eorumdem annotatio,
qua promissionis filios, non ex carnis semine,
sed ex Spiritu sancto esse conceptos praedicabant,
hosque minime peccato mortalique contagio obnoxios
<nobr><sub></sub></nobr> quae in prolem Adami primi parentis vitio
transcurrunt.</p>
<p>Decimo autem docebant animas, quae humanis inseruntur
corporibus, olim in coelis omni corporea
mole spoliatas peccasse, ob idque a sublimioribus ad
inferiora delapsas, in diversae qualitatis principes
incidisse, et per aereas sidereasque potestates, alias
durioribus, alias mitioribus corporibus esse inclusas,
sorte diversa et conditione dissimili, ut quidquid in
hac varie et inaequaliter provenit, ex praecedentibus
causis videatur accidere.</p>
<p>Undecima ipsorum blasphemia, fatalibus stellis et
animas hominum et corpora opinabantur obstringi,
et idcirco cum gentilibus aut faventia sibi sidera colere,
aut adversa mitigare studebant.</p>
<p>Duodecimo sub aliis potestatibus partes animae,
sub aliis corporis membra describebant, et qualitates
interiorum praesulum, virtutum scilicet, quas animam
regere fingebant, in patriarcharum statuebant nominibus,
<nobr><sub></sub></nobr> quibus e regione signa opponebant corporea,
quorum virtuti corpora subjicerentur. Addebant corporis
humani partes duodecim coeli signis respondere,
et secundum ipsa compositas esse, constituentes in
capite Arietem, Taurum in cervice, Geminos in humeris,
Cancrum in pectore, etc.</p>
<p>Decimotertio circa Scripturarum scientiam errarunt,
cum canonicarum Scripturarum corpus sub
patriarcharum nominibus accipiebant. Fabulabantur
enim duodecim illas virtutes quae reformationem
hominis interioris operantur, in horum vocabulis
indicari.</p>
<p>Decimoquarto, ita siderum et signorum potestati
hominem subjiciebant, ut contenderent multa in
sanctis libris reperiri, quae ad exteriorem hominem
pertinerent, ut in ipsis Scripturis divinam inter terrenamque
naturam quaedam sibi repugnet adversitas,
et aliunde sit quod sibi vindicent animi praesules,
aliunde quoque corporis conditores.</p>
<p>6. Decimoquinto, veris Scripturis adulteratis, falsas
<nobr><sub></sub></nobr> inducebant, quas canonicas appellabant; cui
quippe gravissimo malo ut S. pontifex <strong>259</strong> occurreret,
generalem illam indidit legem, qua Ecclesiarum
sacerdotes jussit omnem diligentiam
adhibere, ne aut falsati codices in usu <em>lectionis</em> haberentur,
aut apocryphae scripturae servarentur a quopiam.
De his autem sic scripsit: <em>Apocryphae scripturae,
quae sub nominibus apostolorum multarum habent seminarium
falsitatum, non solum interdicendae, sed penitus
auferendae sunt, atque ignibus concremandae</em> <small>[Note: <nobr><sub></sub></nobr> Vide quae diximus cap. 6 secundi libri Historiae
Manichaeorum.]</small>. Nullo
ergo praesidio haeretici aut novatores septi sunt, cum
multis injuriis recentiores Romanos pontifices afficiunt,
quod sua Opera proscribant, et ignibus concremari
jubeant. Nimis vetusta est ejusmodi in catholica
Ecclesia disciplina, nec solum a Gelasio papa,
vel a concilio septuaginta episcoporum tum habito
repetenda, sed a Leone Magno, qui eam omnibus
catholicis episcopis observandam inculcat. Quare
splendide inter caeteros acatholicos Van Espen et
Beausobre <small>[Note: <nobr><sub></sub></nobr> Beausobre, part. I Histor. Manichaeorum, lib.
<nobr><sub></sub></nobr> III, et alibi passim, cujus nugas, agentes de veteribus
Manichaeis, abunde rejecimus.]</small> allucinatos esse, Leonis haec agendi
<nobr><sub></sub></nobr> ratio suadet patefacitque. Nam Van Espen, cum in
priori suorum Operum parte, quae Juris Ecclesiastici
universi inscribitur, haudquaquam ad hocce Leonis
decretum animadverteret, cumque agere institueret de
Ecclesiae disciplina in haereticorum libris prohibendis,
Gelasiano decreto dumtaxat insistit, cujus verbis vim
omnem roburque prorsus adimere conatur, quasi ex
suggestu affirmans Ecclesiam tantummodo publicam,
non privatam, proscriptorum librorum lectionem cavere
voluisse. Splendide, inquam, Van Espen allucinatur.
Quod ut innotescat, minime opus erit ut, a
nostro proposito recedentes, nunc de Gelasiano disserere
incipiamus decreto. Istud quippe multis eruditisque
notis adornatum prodiit, Chifletii Holstenii
<nobr><sub></sub></nobr> et P. Josephi Bianchini studio et labore, ut novis
animadversionibus locupletare prorsus supervacaneum
sit. Ad Van Espen igitur lapsum praecavendum,
ea quae S. Leo subjecit advertere sufficiet. Is
itaque non publicum tantum corruptorum, apocryphorum
falsorumque codicum usum catholicis, sed
et privatis horum lectionibus vacare, vel etiam hujusmodi
exemplaria in domibus retinere, sub haereseos
nota episcopis qui id permitterent interdixit.
Quare subjecit: <em>Unde si quis episcoporum vel apocrypha
haberi per domos non prohibuerit, vel sub canonicorum
nomine eos codices in Ecclesia permiserit legi,
qui Priscilliani sunt emendatione corrupti, haereticum
se noverit judicandum, quoniam qui alios ab errore non
revocat, seipsum errare demonstrat.</em></p>
<p>Perantiquum Palatin. Vatic. ms. exemplar, post
haec verba, celebre hujus epistolae fragmentum nobis
exhibet, hactenus a praecedentibus Operum S. Leonis
editoribus nec annotatum, nec publici juris factum.
Hoc autem quamvis Leoninam orationem omnino
<nobr><sub></sub></nobr> redolere non videatur, tamen laudati codicis vetustas
et auctoritas, tum argumenti ratio, praecedentibus
S. pontificis dictis apprime concinens, nos in illud
consilium adducunt, ut in altero tomo lineolis interclusum
typis committamus. Et quoad codicis antiquitatem
spectat, nonum attingere saeculum antiquorum
characterum aestimatores nobiscum judicarunt.
Argumenti ratio plane respondet sancti Leonis scribendi
scopo. Nam post rejectas apocryphas scripturas
illi interesse videbatur designare canonicas, et
quo ordine in Ecclesia legendae occurrerent, ut summa
concordia in divinis laudibus concinendis et mysteriis
celebrandis sacri altaris ministri convenirent.
Praeterea hujus fragmenti accessione, aptissime priora
posterioribus conjunguntur; et in codice eam epigraphem
offendimus, videlicet: <em>Incipit sententia papae
Leonis de apocryphis scripturis.</em> Quae exordium habet
ab illis vocibus laudati capitis 15 hujus epistolae ad
Turribium: <em>Curandum ergo est et sacerdotali diligentia
</em><nobr><sub></sub></nobr> <em>maxime providendum ut falsati codices,</em> etc., usque ad
illa, quae in omnibus editis hoc caput claudunt, nimirum:
<em>Quoniam qui alios ab errore non</em> <strong>260</strong> <em>revocat
seipsum errare demonstrat.</em> Post quae, haec alia immediate
subduntur: <em>Leguntur autem omnes Scripturae
divinae sancti canonis ab initio anni usque ad finem in
Ecclesia sancti Petri hoc ordine. Tempore veris, hoc
est septem diebus ante initium Quadragesimae usque ad
octavam diem ante Pascha, leguntur libri Moysis cum
Jesu Nave et Judicum,</em> etc. Duo itaque dumtaxat brevi
otio hic animadvertere et annotare haud praetermittam.
Alterum, ordinem in hoc fragmento descriptum
pro legendis omnibus sacri canonis Scripturis in totius
anni curriculo non differre ab illa distributione
et ordinatione quae modo etiam in Romano Breviario
conspicitur. Hoc probat enim sacri hujus ritus auctoritatem
vetustatemque a nostris majoribus derivatam,
qui consilium habuere singulis quatuor anni temporibus,
et divinis mysteriis in Ecclesia celebrandis
<nobr><sub></sub></nobr> aptiores, et magis consonas Scripturarum lectiones
distribuere et accommodare, ut magis mysteriorum
dignitati et populorum institutioni consulerent atque
prospicerent. Alterum est, in laudato fragmento descriptos
reperiri omnes libros in canone Tridentino,
sess. 4, descriptos, si unum tamen alterumque excipiamus.
Quae duo sane sacrarum Liturgiarum studiosis
viris, qui merito hisce temporibus in hoc labore
magna cum sacrae antiquae rei utilitate operam insumunt,
eruditarum dissertationum supellectilem exhibebunt.
Nos integrum illud hic non subjicimus, ne
longius quam par est a proposito scopo abscedamus.
Illud tamen prout exstat in ms. cod. publici juris faciemus
in altero tomo omnium Operum S. Leonis
pontificis, brevibusque notis adornabimus. Ad nostra
itaque revertentes, ita ratiocinamur. Si ergo, canonicae
<nobr><sub></sub></nobr> disciplinae rigore spectato, quinto jam Ecclesiae
saeculo, nemini licebat per domos sacras Scripturas
habere ab haereticis vitiatas atque corruptas, qui
fieri nunc potest ut tantopere heterodoxi conquerantur,
cum suos libros sub anathematis poena legendos
catholicis ab apostolica sede interdictum intelligunt?
Sed in hac re exploratissima diutius immorari vitio
mihi daretur, et propterea ad sextum decimum caput
gradum facimus, in quo de aliis libris haereticorum
studio conscriptis S. pontifex verba fecit.</p>
<p>7. Hoc itaque sextum decimum caput, <em>postremum</em>
sanctus Leo Magnus appellat, eo sensu videlicet, ut
sexdecim capita discutienda Turribii libellus ad apostolicam
sedem transmissus contineret. Sed quia et
aliud in <em>extrema familiaris suae epistolae</em> parte idem
Asturicensis episcopus subjecerat, quod est de Christi
carne: <em>An vere requieverit in sepulcro,</em> idcirco merito
judicavimus antiquam vulgatam lectionem, <em>sexdecim</em>
nimirum, esse expungendam, et codicum suffragio,
ut diximus, novam, decem et septem videlicet,
<nobr><sub></sub></nobr> esse sequendam. Sextodecimo igitur Turribiani libelli
capiti S. pontifex occurrens, ejusdem imprimis Turribii
approbat querimoniam, eam scilicet quae circa
Dictinii quondam in Asturicensi sede sui praedecessoris
scripta et tractatus versabatur. Dictinium autem
eos libros scripto consignasse cum Priscilliana labe
esset pollutus, jam Toletani concilii Acta, jam Augustinus
aliique coaevi scriptores, ut vidimus, et nunc
ipse S. Leo apprime testati sunt. Hos autem libros
multi cum veneratione legebant, <em>qui reparationem
ejus magis debebant amare quam lapsum.</em> Non ergo
Dictinium (ait S. pontifex) <em>sed Priscillianum legunt,
et illud probant quod errans docuit, non quod correctus
elegit.</em> Quare extra ecclesiasticum coetum eos esse
declarat qui ejus scriptis utebantur. Neminem ibi
profecto summus pontifex excepit, sed ut cujusque
ordinis ac status homines comprehenderet, ex sancti
apostoli Petri subselliis pronuntiat: <em>Sed nemo hoc impune
praesumat, nec inter catholicos censeatur quisquis
</em><nobr><sub></sub></nobr> <em>utitur scriptis non ab Ecclesia solum catholica, sed
etiam a suo auctore damnatis.</em> Post haec S. Leo Priscillianistarum
et Manichaeorum artes exaggerat, quibus
ad imperialium legum severitatem praecavendam
solerter utebantur. Quarum vero sectarum homines,
cum ad <strong>261</strong> invicem corda haberent, eadem sacrilegia
profitebantur, quamvis diversis appellarentur
nominibus. Quare, <em>etsi vetus Testamentum,</em> quod Priscillianistae
suscipere simulabant, Manichaeorum soboles
refutaret, ad unum tamen finem (ait S. pontifex)
utrorumque tendit intentio, <em>cum, quod isti adbicando
impugnant, Priscillianistae recipiendo corrumpunt.</em>
Caeterum in exsecrabilibus mysteriis, in obscenitatibus
omnique turpitudinum genere cum Manichaeis
Priscillianistas convenisse, jam ex tota hujus historiae
serie arbitror comprobatum. Quod maxime hic
Leo Turribio inculcans, ad eam sollicitissimam inquisitionem
Romae contra Manichaeos habitam provocat,
cujus judicii et Actorum exemplaria ad eumdem
Asturicensem praesulem direxit <small>[Note: <nobr><sub></sub></nobr> Consule c. 10 libri II Historiae Manichaeorum, in quo de Romana Leonis in istos haereticos inquisitione
verba fecimus.]</small>.</p>
<p><nobr><sub></sub></nobr> 8. Ultimum restat caput, quod in extrema familiaris
suae epistolae parte, ut jam diximus, Leoni
definiendum Turribius proposuerat: <em>An caro Christi,</em>
videlicet, <em>vere requieverit in sepulcro.</em> Hocce quippe
nostrae religionis mysterium plerisque catholicorum
etiam in dubium venerat, ex eo quod Christus ad
inferna descenderat. Qua enim ratione duo illa,
<em>descensus</em> videlicet ad <em>inferos</em> et Christi carnis in
sepulcro <em>requies,</em> cum vera conjungerentur proprietate,
Hispaniarum populi intelligere haud poterant.
Duo haec apostolici Symboli dogmata inter se nequaquam
repugnare S. pontifex variis Scripturarum testimoniis
demonstrat. Sed contrarium assertum ex
Priscilliani et Manichaei dogmatibus derivasse, non
dubium est, <em>qui sacrilego</em> (ait) <em>sensu ita se Christum
</em><nobr><sub></sub></nobr> <em>simulant confiteri, ut et incarnationis, et mortis, et resurrectionis
auferant veritatem</em> <small>[Note: <nobr><sub></sub></nobr> Videsis quae de hoc dogmate scripsimus contra
Beausobre, ut vindicaremus a notis suppositionis Acta
Archelai, hujusque disputationem habitam contra
Manetem lib. I Hist. Manichaeorum.]</small>.</p>
<p>Non igitur verendum est quin in iis retractandis
capitulis S. Leo supremi judicis et magistri partes
obierit. Nec hic enim adversariorum nugas locum
habere posse, ipse S. pontifex manifestat. Qui, ut
sui ipsius doctrina et canonica judicia omni clericorum
coetui singulisque fidelibus innotescerent, primo
encyclicas inter episcopos epistolas habendas jubet
ad concilii celebrandi locum opportunum designandum.
Ad istud deinde vicinarum provinciarum sacerdotes
convenire praecipit, ubi plenissima habita
districtione, ad examen potissimum revocare voluit
et jussit, an essent aliqui inter episcopos qui Priscillianae
haereseos contagio polluerentur. Eos autem,
quos tali tantaque labe inquinatos reperisset concilium,
servatis omnibus pontificiarum harum sanctionum
regulis, a catholica <em>communione</em> sine dubio
separandos decernit, <em>si tamen nefandissimam sectam
</em><nobr><sub></sub></nobr> <em>per omnium sensuum pravitates damnare noluissent.</em>
Ut autem haec, quae ad apostolicae sedis jura pertinent
plenius faciliusque exsecutioni mandarentur,
haudquaquam S. pontifex hac epistola fuit contentus.
Sed, nulla interposita prolatione, alias litteras dedit
ad coepiscopos, Tarraconenses nimirum, Carthaginenses,
Lusitanos atque Gallicios, quibus concilium
generale indixit, in quo certe indicendo supremum
sui pontificatus jus exercuisse, haud dubium esse
potest. Id quippe isthaec Leonis verba perspicue
patefaciunt. <em>Ad tuae</em> (ait) <em>dilectionis sollicitudinem pertinebit,
ut nostrae ordinationis auctoritas ad praedictarum
provinciarum episcopos deferatur.</em> An vero unam
tantum encyclicam, vel plures epistolas, Leo scripserit,
ut laudatos omnes Hispaniarum et Galliciae
episcopos ad concilium venire compelleret, non ausus
sum definire; cum quaecumque illae fuerint, hactenus
non prodierint, et temporum injuria fortasse jam
interciderint <small>[Note: <nobr><sub></sub></nobr> Sed unam tantum encyclicam epistolam ad
omnes Hispaniarum et Gallaeciae episcopos Leonem
<nobr><sub></sub></nobr> misisse, ex simili ejusdem S. pontificis agendi ratione
colligi potest, ab eodem servata in Orientalium
causis, post latrocinium Ephesinum ad examen revocatis,
ut in postrema harum Exercitationum parte
videbimus.]</small>.</p>
<p><strong>262</strong> 9. Nunc vero si mihi ex Romanae sedis jurium
<nobr><sub></sub></nobr> cavillatoribus percunctari liceret, cur magnus ille
Turribius inter maximas versans angustias, ad unam
apostolicam sedem sua consulta direxerit, non vero
ad alterius sedis episcopum; quid inter caeteros
Launoius, Blondellus, Quesnellus aliique reponerent?
Num contendere audebunt totum negotium ad futurum
concilium fuisse remissum? Deciperentur quidem,
et sibi fucum facerent. Nam summus pontifex,
suorum praedecessorum vestigiis insistens, ex Vaticani
throno, non theologicis rationibus tantum singulos
Priscillianistarum errores rejecit, sed et sub
anathemate damnavit; apocrypharum scripturarum
exemplaria et haereticorum librorum privatam publicamque
lectionem proscripsit, eosdemque comburendos
praecepit; extra catholicam communionem
eos episcopos declarans qui ejusmodi statutis non
obtemperassent. Quid igitur? Num haec futuro definienda
concilio remisit? Num ab hisce regulis atque
statutis leviter etiam resilire concilii Patribus licuisset?
Nugas agerent id confingentes, cum veritatis
<nobr><sub></sub></nobr> studiosi intelligant concilii Patribus examen dumtaxat
fuisse remissum, an essent aliqui inter episcopos qui
hujus haereseos contagio polluerentur, qui, secundum
has ad Turribiana consulta responsiones, a communione
sine dubio erant separandi. <em>Frustra enim</em> (ait
S. pontifex) <em>utuntur catholico nomine, qui istis impietatibus
non resistunt.</em> Non agendum igitur erat in illo
concilio de haeresi damnanda, quam jam RR. PP. et
Leo ipse damnaverant; sed de haereticis puniendis,
quorum causa nondum satis apostolicae sedi erat explorata.
Propterea noster Leo, jam sufficienter discussis
<nobr><sub></sub></nobr> quae ad jus pertinebant, ea quae circa personas et
factum versari poterant concilii generalis, aut saltem
provincialis, judicio subjecit.</p>
<p>10. Et quidem quia totus pontificis animus potissimum
versabatur in Galliciae malis medendis, atque
in praecavendo ne, latius in iis regionibus serpentibus,
catholica religio ad plenum perduceretur exitium,
sequentem censuit adhibere oeconomiam. Si
videlicet aliquid obstitisset quominus generale concilium
celebraretur, Galliciae saltem sacerdotes in
unum convenire praecepit, quibus congregandis Idatio,
et Ceponio, utpote metropolitico jure insignitis,
cura demandata est, quibus et Turribii sollicitudinem
adjunxit, <em>ut citius vel provinciali conventu remedium
tantis vulneribus afferretur.</em> Dum haec igitur in Gallicia
et Hispania agenda Leo jussit, et dum Pervincio
Asturicensi diacono epistolas pontificias utriusque
regni episcopis deferendas tradidit, jam Calipius et
Ardubare Romanum consulatum agebant. Id vero in
<nobr><sub></sub></nobr> Christi annum 447 contigisse, jam Romanorum consulum
tabulae patefaciunt. Si quid tamen abundantius
theologicarum rerum studiosi veritatisque amatores
ad hujus nefandissimae sectae refellendos errores sibi
cupiunt nancisci, ejusdem S. pontificis consulant
homilias. Vix enim ab eodem comperta nequissimorum
hominum impietate et sacrilegiis, studium cohibere
non potuit, quin inter sacra mysteria peragenda
profanam eam religionem hujusque dogmata
impeteret et exagitaret. Cujus quidem agendi rationem
nobis satis est indicasse, ne prolixior justo haec
nostra evadat oratio.</p>
<br> <h4><center>
<strong>263</strong> CAPUT XV.
<em>De conciliis in Galliciae et Hispaniae regnis sancti Leonis
Magni praecepto habitis. Falsum Paschasii Quesnelli
judicium de antiquo cod. Canonum Rom. Ecclesiae.</em> </center></h4>
<p>1. Obscuriores autem nunc res nos scribere oportet,
et iis quae jam diximus multo difficiliores, praesertim
cum ob veterum monumentorum jacturam iis
<nobr><sub></sub></nobr> subsidiis careamus quae facile ad cognoscendam rerum
veritatem nos dirigere atque conducere possent.
Interim tamen a suscepto proposito manum non removebimus,
quoadusque exploratius fiat quemadmodum
pontificiis mandatis utriusque regni sacerdotes obtemperaverint.
Episcopi ergo illi cum ob diversas
rerum civilium administrationes, ut jam vidimus,
tum ob diversorum principum stirpem, ingenia et
religionem, in unum generale concilium convenire
haud potuerint, uniuscujusque regni metropolitae suas
synodos coegerunt. Tarraconenses enim. Carthaginenses
Lusitani et Baetici episcopi, quibus in rebus
civilibus Theodoricus Arianus ex Gothorum stirpe
ortus dominabatur, eodem anno 447, suum concilium
celebrarunt. Cujus quippe rei celebre illud esse testimonium
mihi persuadeo, quod Conciliorum generalium
collectores suppeditant. Post concilii enim Toletani
I canones, fidei quaedam regula legenda occurrit,
quae sequentem epigraphem praesefert: <em>Incipit regula
fidei catholicae contra omnes haereses, et quam maxime
</em><nobr><sub></sub></nobr> <em>contra Priscillianos, quam episcopi Tarraconenses,
Carthaginenses, et Baetici fecerunt, et, cum praecepto
papae urbis Romae Leonis, ad Balconium episcopum
Galliciae transmiserunt, ipsi etiam et suprascripta viginti
canonum capitula statuerunt in concilio Toletano</em>
<small>[Note: <nobr><sub></sub></nobr> Tom. II Concil. generalium pag. m. 1475.]</small>. Apud Toletum ergo Hispaniae episcopos convenisse,
postrema illa indicant verba. Sed praecedentia
capitula prout in Conciliorum collectione hodie
asservantur Leonis aevo edita fuisse nemo sibi persuadeat.
Iisdem namque primo Patruinus cum caeteris
subscripsit, qui 400 anno in Symphosii et Dictinii
<nobr><sub></sub></nobr> causam convenerant. Subscripsit praeterea Ortigius,
Galliciae episcopus, de quibus jam in superioribus
satis superque disseruimus. Sed eos adhuc anno 447
potuisse esse superstites, vel Ortigio liberum fuisse
cum Hispaniarum episcopis ad hunc venire conventum,
prorsus inverisimile est. Luce clarius itaque apparet
Harduini annotationem esse probandam, qui
scripsit <em>in editione hujus concilii a Loaysia curata haec
verba legi: Explicit concilii Toletani,</em> quae argumento
sunt subsequentem fidei regulam ad illud haudquaquam
pertinere, sed ad concilium jussu Leonis coactum
esse referendam.</p>
<p>2. Non aliter profecto ea de re a Pagio est judicatum,
qui sedulo atque maturius secum reputans quae
ad ecclesiasticas sanctiones et ad monumentorum ordinem
pertinere videntur, ut gestarum rerum perturbationem
praecaveret, fidei professionem de qua
agimus Leonis aevo conscriptam fuisse asseveravit <small>[Note: <nobr><sub></sub></nobr> Pagius ad Christi annum 405, num. 16 et 17.]</small>.
Cujus quippe veritati minime officere potest tanta
illa mss. et editorum exemplarium diversitas, quae
<nobr><sub></sub></nobr> nobis in iis anathematismis conspicienda occurrit,
dum videlicet aliqui ex codicibus duodecim dumtaxat
anathematismos contineant, edita exemplaria decem
et octo, in Augustini Operibus horum numerus usque
ad viginti sex augeatur.</p>
<p>Tantam porro diversitatem cum animadverteret
Quesnellus, suis studiis <strong>264</strong> et partibus prodesse
posse censuit <small>[Note: <nobr><sub></sub></nobr> Quesnellus, dissert. 14 de libellis in codice
<nobr><sub></sub></nobr> contentis, num. 8.]</small>. Et propterea eam modo Leoni
adjudicat, quam ex Romano canonum codice avulsisse
suspicatur, modo eam Augustino asserendam esse
conjicere conatur, quasi quod aliquando vel ad Hispaniarum
episcopos miserit, vel illam ex Africa
<em>asportatam a Leone,</em> cum ille adhuc <em>acoluthus Zosimi
decretum adversus Pelagianos detulit,</em> etc. Rectene ac
sapienter hoc loco et sequentibus Quesnellum ratiocinari
arbitrabimur? Frivolum utrumque et sine fundamento
esse jam olim Harduinus annotavit. Sed
Parisiensem hunc Leonis Operum editorem pro more
comminisci et nugari voluisse, ii perspicue intelligent,
<nobr><sub></sub></nobr> qui cum in fidei professionem, tum in illos subjectos
decem et octo anathematismos oculos conjiciant.
Nam quis sibi adulabitur eam fidei regulam cum
subjectis anathematismis jam diu fuisse concinnatam,
textamque antequam omnes Priscillianistarum
errores, artes horumque fontes unde dimanabant,
plenius innotescerent? si jam Romanorum Canonum
codici eam fidei professionem antequam Tarraconenses,
Carthaginenses, Lusitani et Baetici episcopi
convenissent insertam confingamus, vel si antequam
Turribius apostolicam sedem consuleret, et S. pontifex
consultationibus responderet, Augustinus, vel
quisquam alius eam edidisset, dicat, amabo, Quesnellus
an Turribium et Leonem latere potuisset?
Id suspicari haud licet. Ambos enim de rebus in Ecclesia
gestis instructos esse oportebat, et Romanus
pontifex potissimum id novisset, si vel ex Africa
istud monumentum Romam secum asportasset, illudque
sui praedecessores, vel ipse etiam, Romanorum
<nobr><sub></sub></nobr> canonum codici inseruissent. Cur ergo S. pontifex
ad hanc fidei professionem numquam provocavit?
Cur singillatim Priscillianistarum articulis anathematismos
professioni subjectos non opponit? Cur denique
Turribius ipse apostolicam consuluit sedem, si jam
diu Hispaniarum episcopi ex Augustino fidei tessaram
acceperant? Isthaec ergo mea persuasio est, videlicet,
Quesnellum versute omnino nugatum fuisse,
eam fidei professionem Augustino adjudicando. Tarraconenses
enim, et caeteri PP. qui in concilium
convenerunt, si ex ejus Operibus eam mutuati essent,
ejus nomen non reticuissent, immo nec omisissent
indicare Romanae et apostolicae sedis canones et statuta,
si fidei regulam ex illo codice desumpsissent.
Atqui in illa epigraphe non aliud quam Leonis nomen
legendum occurrit: habet enim: <em>Incipit regula fidei
</em><nobr><sub></sub></nobr> <em>catholicae contra omnes haereses, et quam maxime contra
Priscillianos, quam episcopi Tarraconenses . . . . fecerunt,
et cum praecepto papae urbis Romae Leonis ad
Balconium episcopum Galliciae transmiserunt.</em></p>
<p>3. Nec errore aut oscitantia amanuensem liceat
notare nam, Bracarensis concilii PP. anno Christi
563 sincere id fassi sunt, quando videlicet Lucretius
episcopus illius sacri conventus praeses, caeteros alloquens
episcopos, ad Toletanam provocat synodum
Leonis aevo et praecepto habitam, in qua regulam
fidei contra Priscillianam haeresim cum aliquibus
capitibus conscribentes, ad Balconium tunc Bracarensis
Ecclesiae praesulem direxerunt <small>[Note: <nobr><sub></sub></nobr> Bracarense conc., tom. VI Concil. pag. 551.]</small>. Igitur si
Tarraconenses, Carthaginenses, Lusitani et Baetici
episcopi anno Christi 447 fidei professionem illam
cum subjectis anathematismis, seu capitulis, conscripserunt,
jam illa Augustini studio in lucem prodire
non potuit, cum jam S. episcopus apud Hipponam
sedem suam extremam diem clausisset anno
<nobr><sub></sub></nobr> 430. Si denique ex Augustini Operibus, vel ex Romanorum
canonum collectione PP. illi mutuati essent,
nequaquam Lucretius dixisset: <em>Regulam fidei
contra Priscillianam haeresim cum aliquibus capitibus
conscribentes,</em> sed potius alia usus familiari loquendi
formula dixisset: <em>Vel recitata fuit fidei professio; aut
ex codice fidei professionem, cum subjectis capitulis
legerunt, vel exscribere fecerunt.</em> Levibus autem divinationibus
nos minime insistere plenissime norunt,
<strong>265</strong> qui conciliorum Acta et historias percurrerunt.
Sed id jam et Quesnellus novisset, nisi, nimium suorum
studiorum partibus adductus, ejusdem Bracarensis
concilii gesta, ad quae provocat, evolvere aut
intelligere neglexisset. Annon idem Lucretius episcopus,
post illa verba a nobis laudata, et ab ipso
Quesnello exscripta, immediate haec alia subjecit?
<em>Unde quia et ipsum praescriptae fidei exemplar cum suis
capitulis prae manibus hic habemus pro instructione
ignorantium, si vestrae placet reverentiae recitetur. Tunc
autem omnes episcopi dixerunt: Valde necessaria horum
</em><nobr><sub></sub></nobr> <em>capitulorum est lectio.</em> Nec aliam adducunt rationem,
nisi hanc, ut simplicioribus, videlicet, <em>quibusque
pristina sanctorum Patrum statuta pandebantur,
abominata jam olim a sede beatissimi Petri apostoli et
damnata Priscillianae haeresis figmenta cognoscerent.</em>
An vero isthaec Quesnellum jugulent, quaeso, lector
animadvertat? Pristina profecto illa sanctorum Patrum
statuta, quibus Priscillianae haereseos portenta
damnata fuere, apostolicae beatissimi Petri sedi tribuuntur.
Non igitur illius professionis fidei illorumque
capitulorum auctor Augustinus dicendus est; is
enim, quamvis meritis, laboribus honoribusque clarus,
quandonam apostolicum Petri thronum assecutus
est?</p>
<p>4. Neque deinde tanta illa tamque a Quesnello
decantata diversitas in anathematismorum numero
reperta huic veritati tenebras obducit. Nam imprimis
manuscripta exemplaria ex quibus potissimum illa
diversitas hausta est, amanuensium quandoque indiligentia
<nobr><sub></sub></nobr> et oscitantia fuerunt corrupta, vel aucta; vel
quia, aliis occurrentibus causis, Patres ipsi, ad
praecedentia Ecclesiae statuta provocantes, ea dumtaxat
in medium adducebant quae ad novas excitatas
quaestiones videbantur pertinere; vel et alia addiderunt
quae rebus quas agebant magis congruere arbitrabantur.
Quid ergo mirum si quandoque in evolvendis
veterum scriptis unum idemque monumentum,
modo interpolatum et diminutum, modo vero
prolixius et auctius nobis occurrat? In hisce quippe
rebus quae ab scribentium et utentium voluntate pendent,
nisi eorum animus innotescat, non sine negotio
judicari potest, praesertim cum autographa exemplaria
desiderantur.</p>
<p>5. In hoc negotio tamen non multum operis Quesnello
insumendum fuisse arbitror. Iidem namque
<nobr><sub></sub></nobr> ejusdem laudati Bracarensis concilii Patres Acta eorum
qui Toletanae synodo anno 447 coactae interfuerunt
in genuino contenta codice prae manibus habebant.
Idcirco, lecto fidei exemplari cum subjectis
capitulis, necessarium duxerunt post annos 116 eadem
capitula simplicius et evidentius exponere, ut
minus e ruditis innotescerent quae sub anathematis
sententia olim ex Priscilliani dogmatibus ab apostolica
divi Petri sede fuerant damnata, <em>licet</em> (aiunt Bracarenses
PP.) <em>horum capitulorum lectio necessaria recensita
sit, tamen evidentius et simplicius ea quae sunt
exsecrabilia, ita praepositis etiam capitulis, modo declarentur,
ut qui minus est eruditus intelligat, et sic sub
anathematis sententia explosa jam olim Priscilliani
erroris figmenta damnentur,</em> etc. Nobis ergo gratulari
oportet quod Patres isti eadem retractaverint capitula,
latam enim apertamque viam nobis pararunt
ut securius ad nostram pervenirent notitiam quot et
quales anathematismos Tarraconenses, Carthaginenses,
<nobr><sub></sub></nobr> Lusitani et Baetici Patres anno 447, jussu Magni
Leonis, ediderint ad noxium Priscillianae haereseos
virus penitus exstinguendum. Anathematismi porro
isti, si oculos in eos conjiciamus, Leoninae omnino
epistolae ad Turribium respondent. Non igitur fieri
potest ut, rationabili adducti fundamento, vel eos uni
Augustino adjudicemus, vel in Romanum Canonum
codicem relatos ante S. Leonem confingamus. Qua
in re ne apud Quesnelli studiosos in commenti sive
mendacii suspicionem adducamur, nobis opus est
causam referre cur Bracarenses illi Patres eadem
omnino capitula retractaverint, luculentiusque explicare
voluerint <strong>266.</strong> <em>Ut quisque</em> (aiunt) <em>clericus vel
monachus, sive laicus, tale aliquid</em> (intellige cum
Priscilliano) <em>sentire adhuc vel defendere fuerit deprehensus,
tamquam vere putridum membrum, continuo de
corpore abscindatur catholicae Ecclesiae, ne aut societatis
aut pravitatis ejus maculata corda recte credentibus
de permixtione talium aliquod orthodoxi reputetur opprobrium.</em>
Ejusmodi autem sententia a Lucretio episcopo
<nobr><sub></sub></nobr> prolata, quam totius concilii Patres probarunt,
olim statuta contra Priscillianam haeresim capitula
continebat, ut sequentia verba indicare videntur.
<em>Proposita contra Priscillianam haeresim capitula
et relecta continentur haec.</em> Sed cum decem et septem
anathematismi illa statim excipiant, quae, ut diximus,
et Turribianis consultationibus apprime respondent,
et Leoninis responsionibus omnino concinunt, ut eorum
lectio satis perspicue patefacit, idcirco extra
omnem dubitationis aleam positum arbitror, Tarraconenses
Patres cum aliis trium Hispaniae provinciarum
episcopis, Leonis mendatis obtemperare
volentes, tunc primum, anno videlicet 447, et fidei
regulam, et anathematismos de quibus agimus edidisse
et promulgasse. Si id neget Quesnellus, alterutrum
ei affirmare opus erit; videlicet, aut Turribii
ad apostolicam sedem consultationes jam ante Leonis
pontificatum fuisse discussas et definitas, aut epistolam
ad Turribium alteri Romano pontifici quam
<nobr><sub></sub></nobr> Leoni esse adjudicandam, quae duo nonnisi pura putaque
redolent figmenta.</p>
<p>6. Jam vero effugium quod sibi paraverat Quesnellus
praecavere et eripere oportet. Illud nimirum
quod sibi suppeditatum arbitratus est ex illius fidei
professionis epigraphe, quam cum decem et octo
anathematismis Toletano I concilio assutam Conciliorum
collectores exhibuerunt. Legitur enim: <em>Incipit
regula fidei catholicae contra omnes haereses, et quam
maxime contra Priscillianos, quam episcopi Tarraconenses,</em>
etc. <small>[Note: <nobr><sub></sub></nobr> Tom. II Conc. pag. 1475.]</small>. Si ergo isthaec fidei professio <em>omnes
haereses</em> taxat et rejicit, non tunc primum prodiit
quando illi Hispaniarum episcopi in unum convenere.
Licebit ergo potius inferre hos Hispaniae Patres hanc
in suum transtulisse usum, quia mirifice in Priscillianistas
quadrare noverunt. Ita profecto effutire posset
<nobr><sub></sub></nobr> qui isthoc monumentum, aut Augustino adjudicat,
vel qui illud ex Romano Canonum codice ante Leonem
edito mutuatum confinxit. Sed hunc maxima ecclesiasticae
historiae et Leoninorum Operum potissimum
inscitia laborare, argumento esset. Quid enim S.
hic pontifex de Priscilliana hac haeresi praedicavit ac
scripsit? Annon ipse eam haeresim ex praecedentium
omnium haereseon fontibus et auctoribus scripsit
esse derivatam, ita ut suis ad Turribium responsionibus
perspicue ostendat Gnosticorum, Cerdonis, Photini,
Apollinaris, Sabellii, Patripassianorum, Arii,
Manichaei aliorumque improborum hominum errores
Priscillianistas admisisse et propugnasse? Hispaniarum
episcopi igitur, si Leoninae doctrinae et epistolae
insistere cupiebant, eos iis vocibus uti oportebat:
<em>contra omnes haereses, et quam maxime contra Priscillianos.</em>
Nam S. pontifex variis in locis, sed potissimum
in exordio epistolae ad Turribium, de hac disserens
haeresi, scribit: <em>Nihil est enim sordium in quorumcumque
sensibus impiorum quod in hoc dogmate non
</em><nobr><sub></sub></nobr> <em>confluxerit, quoniam de omni terrenarum opinionum
luto multiplicem sibi faeculentiam miscuerunt, ut soli</em>
(Priscillianistae nimirum) <em>totum biberent quidquid alii
ex parte gustassent.</em> Sed hisce verbis immediate et ista
alia, quae in rem nostram mirifice faciunt, subjecit:
<em>Denique si universae haereses quae ante Priscilliam
tempus exortae sunt diligentius retractentur, nullus pene
invenitur error de quo non traxerit impietas ista contagium.</em>
Neque vero quisquam sibi blandiatur S. pontificem
isthaec generatim dumtaxat indicare voluisse.
Nam cum iisdem Turribianis occurreret consultationibus
atque quaestionibus, singillatim fontes et auctores
designat unde derivaverint errores quos in
decem <strong>267</strong> et septem, vel in decem et octo, epistolae
suae capitibus refellit. Quam agendi rationem apprime
imitati sunt, et Hispaniarum episcopi qui ad illud
convenere concilium, et Bracarenses Patre, qui, ut
vidimus, laudata haereseon capita denuo tractarunt.
De Bracarensibus autem Patribus Quesnellus id sincere
<nobr><sub></sub></nobr> fassus est, qui praeterea in notis ad epistolam 15
animadvertit hujus concilii anathematismos, sive
capitula, editos esse ad normam responsionum quas
olim noster Leo ad Turribium direxit. Tantam porro
affinitatem illa inter se habere cognovit, ut scripserit:
<em>Nullum enim fere verbum est, quod a Leone non
sint, Patres mutuati, nulla Leonis capitula quae suis
non comprehenderint. Priores primi quinque concilii
articuli quinque Leonis capitibus respondent; alii cum
aliis, etsi nec ordine servato eodem, nec numero, omnino
conveniunt</em> <small>[Note: <nobr><sub></sub></nobr> Quesnellus II parte Operum S. Leonis, in notis ad epist. 15.]</small>. Sed hic Quesnellum suo se gladio
jugulare quis non videt? Nobiscum enim fatetur Bracarenses
Patres ex Leonis sententiis et verbis sua
capitula et anathematismos concinnasse. Atque laudati
Bracarae Patres aiunt se prosecutos esse capitula
jam pridem in Hispaniae concilio a Tarraconensibus,
Carthaginensibus Patribus edita et conscripta. Igitur
utriusque concilii Patres, apostolicae sedis instructionibus
ac definitionibus adhaerentes, eadem omnino
<nobr><sub></sub></nobr> capitula ediderunt et conscripserunt. Non igitur opus
est ut fidei professionem illam cum subjectis capitibus,
aut Augustino, aut incerto Romanorum canonum
auctori adjudicemus.</p>
<p>7. Sed eam fidei professionem non omni naevo carere,
tam Quesnellus quam Harduinus contendunt.
Arbitrantur enim auctiorem modo exhiberi quam
olim a suis auctoribus primum in lucem prodiit; cum
videlicet mentio habeatur processionis Spiritus sancti
ex <em>Patre Filioque,</em> quae verba recentiorem <em>manum
prodere non est qui dubitare possit.</em> Hoc ultro sane dare
possem, mecum deinde singula reputans dissidia
quae, Photiani schismatis causa, catholicos Romanos
inter et Graecos, octavo Ecclesiae saeculo et sequentibus
contigerunt. At ne duorum criticorum censuris
subscribam, non tantum Leoninorum Operum lectiones,
<nobr><sub></sub></nobr> sed et manuscriptorum vetustas ad quae exemplaria
ejusdem S. pontificis Opera exegimus, impediunt
et prohibent. Etenim mihi de hoc dogmate ex
Leonis scriptis inquirenti varia testimonia occurrunt,
quae jam postmodum excitatam quaestionem persolvunt.
Haec inter autem principem locum habere mihi
persuadeo quae contra Priscillianam haeresim de qua
agimus scripsit. Siquidem Turribio caeterisque Galliciae
et Hispaniarum episcopis quae de Trinitatis mysterio
sunt credenda describens, sine ullo prorsus
verborum involucro et ambiguitate, Spiritum sanctum
a Patre et Filio procedere docuit et definivit
<small>[Note: <nobr><sub></sub></nobr> Leonis epistola ad Turribium, cap. 1.]</small>. <em>Primo itaque capitulo demonstratur quam impie
sentiant de Trinitate divina, qui et Patris, et Filii, et
Spiritus sancti unam atque eamdem asserunt esse personam,
tamquam idem Deus nunc Pater, nunc Filius,
nunc Spiritus sanctus nominetur, nec alius sit qui genuit,
alius qui genitus est, alius qui de utroque processit.</em>
Sed locum hunc Spiritus sancti a Filio quoque
<nobr><sub></sub></nobr> processionem non tantum significare, sed et exprimere,
neminem diffiteri posse arbitror. Etenim cum
Spiritum sanctum de utroque <em>procedere</em> affirmet,
hujus processionem aeque a Patre et Filio derivatam
esse oportet.</p>
<p>Ita profecto, hocce Leonis testimonio adductus,
ratiocinatus est Theodulphus libro de Spiritu sancto,
qui pro praeteriti temporis voce <em>processit,</em> hac alia
praesentis, nimirum <em>procedit,</em> usus est. Insignioris notae
theologis praeterea verba illa <em>recentiorem</em> manum minime
suboluerunt, qui, ad probandum contra Graecos
hujus dogmatis in Ecclesia perpetuitatem, non tantum
ad Leonis testimonium provocant, sed ad illam fidei
professionem quam Toletani I concilii PP. adjudicarunt.
Verum enim vero dogma <strong>268</strong> istud <em>processionis</em>
Spiritus sancti a Patre et Filio jam in Romana
Ecclesia satis provulgatum fuisse, produnt duo alia
S. pontificis testimonia, sermonibus de Pentecoste
expressa, quae hic indicasse sufficiat. De quibus aliqua
dicemus in notis ad eosdem sermones, quos novis
<nobr><sub></sub></nobr> typis sequenti tomo adornabimus <small>[Note: <nobr><sub></sub></nobr> Leo Magnus, serm. 1 de Pentecoste, cap. 3, et
serm. 2, cap. 2.]</small>.</p>
<br> <h4><center>CAPUT XVI.
<em>An fidei illa professio Toletanis PP. adjudicata Augustini
stylum et aetatem redoleat. Adhuc canonum codicem
a Quesnello editum falso Ecclesiae Romanae
esse adjudicatum ostenditur.</em> </center></h4>
<p>1. Sed infirma illa tum Quesnelli tum Harduini
annotatione erepta, et iis rejectis quibus fidei laudata
professio cum subjectis capitulis, seu anathematismis,
aliis perperam quam Leoni et Hispaniae episcopis
adjudicabatur, adhuc de Augustini scriptis
disserere oportet, inter quae istud monumentum de
quo agimus auctius quidem locum habere unus Quesnellus
contendit. Hanc ait a Magistro Sententiarum
lib. III, dist. 21, sub finem, iis verbis laudari: <em>secundum
quam rationem</em> (inquit) <em>dicit Augustinus, Si
quis dixerit, atque crediderit Filium Dei, Deum passum,
</em><nobr><sub></sub></nobr> <em>anathema sit.</em> Locus (ait idem Parisinus editor)
Augustini ad marginem notatus recentiori, ut puto,
manu est: <em>Sermo de Fide, qui est 3 in feria 5 in Coena
Domini.</em> Revera, tom. X Operum ejus exstat sermo
129 de tempore, de Fide recta inscriptus, quem
in appendicem non rejecerunt doctores Lovanienses,
ac proinde Augustinianum fetum esse censuerunt <small>[Note: <nobr><sub></sub></nobr> Quesnellus, diss. 14, de Libellis in cod. contentis,
num. 8.]</small>.
Hactenus Quesnellus, qui, ita suarum partium
studio abreptus, varias, sed levissimas et inter se
pugnantes, nec ad propositum facientes, conjecturas
in medium affert, ut nugis dumtaxat et verbis, quemadmodum
legentibus patebit, certare vel ludere videatur.
Qua in re explicanda, nos certo multos esse
<nobr><sub></sub></nobr> oporteret, si singula annotare, et deinde rejicere
cuperemus, quae ibidem comminisci nisus est. Sed
quaestionem ad quaedam peculiaria capita reducere
satius ducimus, ut inde quantum a veritate recesserit
perspicue intelligamus.</p>
<p>2. Et primo quidem Augustinus, anno 393, cum
adhuc esset presbyter, occasione Hipponensis generalis
Africae concilii tum in secretario basilicae Pacis
babiti, contra Manichaeos disputans, ita de divinis
disseruit personis, ut nec unam loquendi formulam
laudatae professionis verbis affinem adhibeat, nec
unum ex illis erroribus, aut errorum fontibus quos
laudata professio indicat et exprimit innuat, impetat
atque refellat <small>[Note: <nobr><sub></sub></nobr> Ex lib. I, Retractationum cap. 17.]</small>. Immo si sedulo ea quae de Spiritu
sancto ibi dicta sunt animadvertamus, Ecclesiae Africae
doctrinam longissime ab apostolicae sedis institutionibus
tum abfuisse, veritatis cultores judicabunt.
Tunc etenim nondum tam copiose a doctis et magnis
divinarum rerum magistris hoc dogma fuerat disputatum;
idcirco cum Dei <em>donum</em> esse praedicabant,
<nobr><sub></sub></nobr> non tamen tamquam <em>Filium de Patre genitum,</em> neque
de <em>Filio</em> productum tamquam Patris <em>nepotem,</em> aut
duo esse rerum omnium prima principia, ut Manichaei
perperam opinabantur <small>[Note: <nobr><sub></sub></nobr> August. libro de Fide et Symbolo cap. 9.]</small>. <em>De Spiritu sancto
autem</em> (ait) <em>nondum tam copiose ac diligenter disputatum
est a doctis et magnis divinarum Scripturarum
tractatoribus, ut intelligi facile possit et ejus proprium
quo proprio fit, ut eum neque Filium, neque Patrem
dicere possimus, sed tantum</em> <strong>269</strong> <em>Spiritum sanctum,
nisi quod donum Dei esse praedicant, ut Deum credamus
non seipso inferius donum dare. Servant tamen,
ut non genitum Spiritum sanctum tamquam Filium de
Patre praedicent, unicus enim est Christus. Neque de
Filio tamquam nepotem summi Patris, nec tamen id
quod est nulli debere, sed Patri ex quo omnia, ne duo
constituamus principia sine principio, quod falsissimum
est, et absurdissimum, et non catholicae fidei, sed quorumdam
haereticorum proprium.</em> Cum itaque Augustini
aetate de Spiritus sancti processione nimis obscura
<nobr><sub></sub></nobr> apud Afros quaestio esset, Patres in sacris Scripturis
eruditi, eum dumtaxat <em>Deum, donum, dilectionem,
non Filium, non Patris nepotem</em> appellabant. Numquam
vero a <em>Patre et Filio</em> tamquam ab unico procedentem
principio praedicarunt. Qua ratione igitur
haec cohaerere possunt cum apostolicae sedis doctrina,
satis ea in professione expressa, quae longe aliis
clarioribus congruentioribusque loquendi formulis
et phrasibus referta est? Profecto si apud Afros etiam
apostolicae sedis loquendi phrases in usu venissent,
Augustinum iis uti maxime decebat in fidei et Symboli
expositione. Quas cum non adhibuerit, cum de
<em>Spiritu sancto nondum tam copiose et diligenter disputatum
fuerat a doctis et magnis divinarum Scripturarum
tractatoribus,</em> id sane argumento est, laudatam
fidei professionem non Augustini aetatem, stylum,
doctrinam redolere posse.</p>
<p>3. Sed nec Quesnellianae opinioni firma suppeditant
argumenta, vel quae Augustinus jam ad episcopatum
<nobr><sub></sub></nobr> assumptus ad Orosii consultationem respondit;
vel quae in aliis Operibus, et potissimum libro
de Haeresibus, anno 428 conscripto, legenda occurrunt.
Nihil quippe habent ejusmodi Augustini Opera
ex quibus conjici possit eam fidei professionem de
qua agimus genuinum ejusdem esse fetum. In primis
itaque quod ad librum contra Priscillianistas et Origenistas
Orosio inscriptum attinet, minime aliquid
huic fidei professioni simile vel consentaneum in eo
contineri arbitrabuntur qui hocce opus propriis
oculis lustrarunt <small>[Note: <nobr><sub></sub></nobr> Libro ad Orosium contra Priscillianistas et
Origenistas, cap. 1, tom. VIII, pag. 438.]</small>. In exordiis enim fatetur non
omnibus in Orosii commonitorio expressis se occurrere
velle; <em>Nam in quibusdam opusculis nostris</em> (ait)
<nobr><sub></sub></nobr> <em>quae vel legisti, vel legere poteris, multa dicta sunt quae
valent adversus haeresim Priscillianistarum, quamvis
non mihi eos proposuerim refellendos, sed cum aliud
agerem, etiam hoc me egisse nunc intelligo, quando ex
te audio quod illi sentiunt.</em> Non igitur ante annum
115 Augustinus sibi proposuerat Priscillianistas refellere,
cum eo anno dumtaxat ex Hispania ab Orosio
quid illius sectae homines sentirent intellexisset.
Fatetur tamen jam cum Manichaeos exagitaret, se
multa scripsisse quae in Priscillianistas, multis in
dogmatibus Manichaeis affines, optime quadrare poterant.
Sed non perinde aliquod in hujus scriptis vestigium
exstat quod is eam fidei professionem conscribere
potuerit. Nondum ipsi enim, nec Orosio quidem,
omnes Priscillianistarum blasphemiae vel errores
innotuerant. Quasi nonnisi temere stylum strinxisset
ad fidei professionem contra eam haeresim conscribendam,
cujus errores necdum ipsi innotuerant.
Et quidem ita effari haudquaquam auderem, nisi
Orosii ad Augustinum scripta, et Augustini ad Orosium
<nobr><sub></sub></nobr> liber, argumenta suppeditarent <small>[Note: <nobr><sub></sub></nobr> Orosii consultatio, seu commonitorium, ad
August., de errore Priscillianistrarum et Orgenistarum,
exstat tom. VIII Operum August. pag. 431.]</small>. Sed cum
Orosius ipse Priscillianistarum tres quaestiones dumtaxat
exponendas proponat, aliae vero, quas subjicit,
cum Priscilliani erroribus nihil affine habent, sed ad
Origenistarum commenta pertinere ipsi ambo testati
sunt; igitur non omnia Priscillianistarum commenta
ipsis adhuc innotuerant <small>[Note: <nobr><sub></sub></nobr> Augustini liber contra Priscillianistas et Origenistas;
ibid., pag. 433 et seq.]</small>. Quas vero quaestiones
Orosius Augustino explicandas proposuerit, statim
patefacimus. Harum ergo prior ad animae naturam
atque substantiam pertinebat, quam <strong>270</strong> nimirum
Priscillianistae non omnino creatam esse contendebant,
sed divinae naturae portionem in se habere
confingebant. Altera deinde circa humana corporeaque
membra efformationem versabatur, quibus patriarcharum
nomina respondere, et coeli signa in iis
disposita esse, comminiscebantur; quod impietatis
superstitionisque portentum <em>ex quodam libro qui inscribitur
Memoria Apostolorum confirmare nitebantur.</em>
Sed et hunc librum aliis fabulis et figmentis esse refertum
<nobr><sub></sub></nobr> idem Orosius testatur. Ultima tandem quaestio
de Trinitatis erat mysterio, quod solo verbo consistere
praedicabant: <em>Nam unionem absque ulla existentia
aut proprietate asserunt, sublatum Patrem,
Filium, et Spiritum sanctum hunc esse unum Christum
dicebant.</em> Tribus ergo hisce dumtaxat erroribus
Augustinus occurrens, illam fidei professionem conscribere,
et ad Orosium, vel ad quemquam Hispaniarum
episcopum, mittere non potuit, in qua praeter
tres illos recensitos errores, et alii quatuordecim, seu
quindecim, damnantur et rejiciuntur, qui nondum
ad Augustini notitiam pervenerant.</p>
<p>4. Nec mihi Augustini epistola objiciatur quam
inscripsit Ceretio <small>[Note: <nobr><sub></sub></nobr> Epist. 237, olim 253, exstat tom. II, pag. 643.]</small>. Ex ea enim quid? Totus ibidem
est sancti Patris scopus in detegendis iis fraudibus
quibus sacras Scripturas corrumpebant, et sibi
apocryphas adoptabant, cum potissimum canonicis
praeferrent libris hymnum quem a Christo Domino
ante passionem in horto recitatum fuisse confingebant.
Quo autem anno ejusmodi scripserit Augustinus
<nobr><sub></sub></nobr> epistolam, proferre non audeo. Sed eam mihi
sedulo percurrenti nihil prorsus occurrit quod Quesnellianis
conjecturis queat suffragari. Verum nec iis
suffragari posse quis sibi blandiatur quae idem Augustinus
anno 420 ad Conscentium contra Priscillianistarum
mendacia atque perjuria, tum de Dictinii
libris, conscripsit. Impetit quippe ibidem mendacii
naturam, et omnia contraria argumenta ex male interpretatis
Scripturis deprompta refellit; Dictinium
in Ecclesiae pacem tamquam poenitentem extremam
diem clausisse asseverat, ut jam vidimus, in quibus
<nobr><sub></sub></nobr> tamen omnibus nec unum leve illius fidei professionis
vestigium conspicimus.</p>
<p>5. Jam vero antequam ad sermonem illum 129
perveniamus, quem tamquam genuinum fetum Quesnellus
Augustino adjudicat, de libro contra omnes
haereses ab eodem, anno 428, conscripto, nobis verba
facere opus est. Fatemur quidem sanctum Hipponensem
episcopum, num. 70 prolixiori stylo alios et
alios Priscillianistarum recensuisse errores <small>[Note: <nobr><sub></sub></nobr> August. libro de Haeresibus, haeresi 70, tom.
VIII, pag. 17.]</small>. Sed
si excipiamus conjugiorum solutiones, carnis turpitudines,
et contaminationes, quibus Priscillianistae
delectabantur, quas ipse exagitat, nihil aliud ibi subjicit,
praeter ea quae vel in libris ad Orosium et Consentium,
vel in epistola ad Ceretium jam antea exagitavit.
Necdum igitur tum omnia illius sectae arcana
Augustino, aut aliis innotuerant. Si enim biennio
antequam is ex hac migrasset luce innotuissent,
certe describere non praetermisisset, cum in hoc
opere exarando in votis habuerit singularum haereseon
errores referre. Neque ei id vitio vertendum
<nobr><sub></sub></nobr> est. Nimium enim ea aetate tum Hispaniarum, tum
Galliciae res erant afflictae, et propterea sacri Ecclesiarum
praesules, quibus post Romanum scissum imperium
Barbari Arianique principes dominabantur,
non in synodis cogendis vacare poterant, non in
haereticos et contumaces clericos animadvertere,
non denique gravissimis occurrentibus quaestionibus
ultro citroque epistolas mittere, et ea institutionum
subsidia ab aliis catholicae societatis episcopis expetere,
quae omnino necessaria videbantur. Ad haec
quippe, quae fusius etiam antecedenter descripsimus,
si noster lector sincere animadvertat, non facile sibi
persuadebit, aut nos Augustinum in invidiam adducere
voluisse, aut de ignorantia notare, sed tantum
ea referre quae veritati magis <strong>271</strong> magisque consona
esse censentur. Neque Quesnello ad Eutropii et
Pauli episcoporum Hispanorum consultationes provocare
juvat, contendendo, videlicet <small>[Note: <nobr><sub></sub></nobr> Quesn. dissert. 14, de Libellis, num. 8.]</small>, <em>Hos commonitorium
quoddam ad Augustinum transmisisse adversus
</em><nobr><sub></sub></nobr> <em>invalescentes in Hispaniarum regionibus errores,
qua occasione potuit libellus iste postulari ab Hispaniae
episcopis, et scribi ab Augustino.</em> Sed unde hoc tenet
Quesnellus? Ex Orosii consultatione, seu commonitorio,
id habere affirmat. Sed Orosii verba jam Quesnello
negotium facessunt, nam Eutropius et Paulus
episcopi, <em>sola salutis omnium utilitate permoti, commonitorium
jam dederunt</em> (ait Orosius) <em>de aliquantis
haeresibus, nec tamen significarunt omnes</em> <small>[Note: <nobr><sub></sub></nobr> Orosius, in commonitorio ad Augustinum.]</small>. Super
quas vero haereses duo illi episcopi Augustinum consuluerint,
plane reticuit. Sed si eum consuluissent
super Priscillianam haeresin, et errores; vel si Augustinus,
postulantibus illis duobus episcopis, libellum
illum anathematismosque scripsisset, quid
Orosio opus erat <em>festinato edere et coacervare in
unum omnes perditionum arbores cum radicibus et
ramis suis?</em> Annon illa fidei professione, vel libello;
annon in decem et octo, vel in viginti sex, anathematismis
habebatur id omne quod ad illius haeresis
<nobr><sub></sub></nobr> exitium oportebat? Augustinum praeterea, si duo illi
episcopi in hac causa interpellassent, aut rescribendo
iisdem fecisse satis arbitratur Quesnellus, aut
non. Sed utroque hoc telo seipsum jugulat. Nam
dato illo primo, fateri cogitur cur Augustinus in
eadem causa ab Orosio iterum consultus, hunc non
remisit ad illam fidei professionem, et ad illos anathematismos
quos, rogantibus Eutropio atque Paulo
episcopis, conscripserat. Remisisset quidem, quemadmodum
eum remittit ad lectionem quorumdam
opusculorum contra Manichaeos editorum, <em>quae legisti</em>
(ait), <em>aut legere poteris.</em> Cur tandem fatetur ex Orosio
<nobr><sub></sub></nobr> tum intellexisse quid Priscillianistae sentirent, <em>et jam
illa fabulosissima deliramenta apud Hispanos esse
convicta?</em> Sed jam Augustinum ab Eutropio et Paulo
de Priscillianistarum erroribus non fuisse interpellatum,
nec ad eos episcopos in hac causa quidquam
aliquando rescripsisse, arbitror evidentissime demonstratum.</p>
<p>6. Verum enim vero, etsi de hoc fidei libello multa
scripserim, adhuc me nihil praestitisse videor, si ille
clarissimorum virorum judicio et manuscriptorum
exemplarium auctoritate uni Augustino adjudicaretur.
Ecquis profecto lepidum nugatorem me esse non arbitraretur,
cum lustratis jam aliis atque aliis Augustini
Operibus, quibus laudata illa fidei professio nec
concinit, nec cohaeret, istud unum subsisteret cui
potissimum Quesnellus insistit? Annon vetusto Romanorum
canonum codici, Sententiarum Magistro,
antiquis recentioribusque exemplaribus, Lovaniensibus
doctoribus, ex quibus omnibus suarum conjecturarum
argumenta ipse Quesnellus mutuatus est, fides
<nobr><sub></sub></nobr> adhibenda foret? Sed in tanti discriminis causa nihil
operae me insumere oportebit, si Parisini doctoris
judicio illud opponam, quod jam Patres congregationis
S. Mauri in postrema Parisina Operum S. Augustini
editione pronuntiarunt. Illam ergo fidei professionem
cum subjectis anathematismis sub nomine
sermonis 233, de Fide catholica inscriptam, in appendicem
quartae classis rejecerunt, atque eam Augustiniano
nomine prorsus indignam judicarunt.
Qualem vero hujus sermonis fecerint censuram, nos
hic subjicimus. Omnes quippe singulasque Quesnellianas
ratiunculas apprime refellit, praeter eam quae
ad Romanorum Canonum pseudocodicem pertinere
arbitrantur <small>[Note: <nobr><sub></sub></nobr> Tom. V, in appen. classis 4, pag. 272; alias de tempore sermo 129, nunc de diversis 233.]</small>. In appendice (aiunt) nunc primum
collocatur. In Lovaniensium editione dubius est,
Verlini autem et Vindingi censura supposititius. Exceptis
anathematismis posterioribus quatuordecim,
qui ex confessione fidei catholicae Damasi ad Paulinum
Antiochenum huc accesserunt, nihil est <strong>272</strong>
<nobr><sub></sub></nobr> aliud quam libellus fidei qui in codice Canonum Ecclesiae
Romanae, cap. 40, sic inscribitur: <em>Libellus Augustini
de Fide catholica contra omnes haereses,</em> qui
etiam Toletani I anni 400 concilii Actis insertus reperitur,
cum nonnulla in anathematismis varietate.
Nomine Augustini citat Magister Sententiarum in III,
dist. 21, ex ipso forte Romano canonum codice.
Quippe in mss. Lunc libellum inter Augustini sermones
et opuscula nusquam exstare vidimus. Augustinum
certe nobis minus sapiunt hi loquendi modi,
num. 1, <em>Hanc unam esse divini nominis Trinitatem;</em>
ibid., <em>Non imaginarium corpus, aut forma sola compositum;</em>
ibid., <em>Et omnia corporis exercitia,</em> sive, ut
Rom. cod., <em>exitia, sensisse;</em> et num. 2, <em>Mundum hunc
factum non fuisse, atque ejus omnia instrumenta;</em> tandem
vox <em>Paracletus</em> passim posita pro <em>Spiritus sanctus.</em>
Estius in III Sentent., dist. 21  3, editum suspicatur
a scriptore in Nestorianos propenso, quorum
videlicet errori accommodari possunt sententiae quaedam,
praesertim anathematismus quintus. Hactenus
<nobr><sub></sub></nobr> congregationis S. Mauri PP. in laudati sermonis editione.</p>
<p>7. Ego autem in his percurrendis exscribendisque,
quae mire in nostrum conferunt negotium, in
magnam rapior admirationem ob maximum illud silentium,
quod cum hic, tum alibi de Quesnellianis
nugis Maurini Patres servarunt. Istae haudquaquam
dissimulandae erant, cum ipse Quesnellus habuerit
in votis eosdem PP. in nova Operum S. Augustini
editione, cui tum operam dabant sibi suisque conjecturis
suffragaturos. Hoc profecto hisce verbis indicasse,
quemquam eruditorum minime latebit. Post
longam enim tot tantorumque commentorum seriem,
ita caput illud octavum suae dissertationis de Libellis
absolvit: Plura, et doctissimo viro digna exspectamus
de hoc libello a R. P. domino Francisco Delfau
<nobr><sub></sub></nobr> asceta Benedictino, in ea quam cum suis San-Germanensis
coenobii collegis adornat Operum S. Augustini
editione. Nec ego modo contendere audeo doctos
studiososque illos viros suae eruditionis aequae
animique sinceri testimonia non exhibuisse. Sed illud
mihi maxime displicet, quod in laudata praemonitione
ad sermonem 129, nunc vero 233, Quesnello
quasi suffragari voluerint, Romanae Ecclesiae illum
canonum codicem asserendo, quem plurimis monumentis
hinc inde mutuatis, corruptis atque interpolatis
refertum esse intellexerunt. Hac in re succinere
voluisse Quesnello divinanti non arbitramur, qui,
semper suorum studiorum partibus adductus, Romanae
Ecclesiae auctoritatem elevavit, sensim praesertim
ostendere nisus eam in suis decretis et constitutionibus
aliarum particularium Ecclesiarum pedissequam
factam esse, ex quibus modo unum, modo
alterum monumentum atque decretum mutuata est,
ista suum in usum traducendo. Hanc sane agendi rationem
viros pietate et doctrina celebres consulto
<nobr><sub></sub></nobr> sequi voluisse, suspicari nefas esse arbitramur. Verum,
una alteraque voce ibidem adhibita, lectorem
saltem admonere potuissent codicem illum, quem
sub nomine Romanae Ecclesiae Quesnellus evulgavit,
incerto auctori ascribi, et dubiae omnino fidei esse,
vel ab iis habendum, qui non tantum emunctiori
critices judicio pollent, sed qui prima ecclesiasticae
historiae et theologiae elementa et institutiones praegustarunt.</p>
<br> <h4><center>
<strong>273</strong> CAPUT XVII.
<em>De Asturicensi, Celenensi, et Bracarensibus synodis
in Galliciae regnis apostolicae sedis decreto habitis,
vel ejus suffragio probatis.</em> </center></h4>
<p>1. Age jam tandem, missis factis Paschasii Quesnelli
divinationibus et nugis, ad alia concilia in Galliciae
regno S. pontificis suffragio aut praecepto habita
nostra se convertat oratio. Sed incertus sententiae
ob veterum monumentorum inopiam, sive jacturam,
<nobr><sub></sub></nobr> aliorum dictis, et observationibus insistere,
quam novum aliquid in medium afferre malo; cujusmodi
sane illud est, cujus Idatius in Chronico celebrem
fecit mentionem. <em>In Asturicensi urbe Galliciae
quidam ante aliquot annos latentes Manichaei gestis
episcopalibus deteguntur, quae ab Idatio et Turribio
episcopis, qui eos audierant, ad Antonium Emeritensem
episcopum directa sunt.</em> Fluctuat nunc animus in adjungenda
fide Stephano Baluzio, conciliorum collectoribus,
Quesnello aliisque doctis viris, qui arbitrati
sunt <em>Manichaei</em> vocem <em>Priscillianistas</em> hic innuere et
designare. Idatius quippe illius Chronici auctor, discrimen
maximum Priscillianistas inter et Manichaeos
dari utique novit, ut ipsi hisce dissertationibus explicavimus.
Sed adhuc animi fluctuationem haec alia
verba praecedentia augent: <em>Quidam ante aliquot
annos latentes Manichaei.</em> Latibula porro et tenebras
quaerere consuevisse Manichaeos, non Priscillianistas,
in prioribus duobus nostris libris, quos de Manichaeis
Leone M. et ex Romanae inquisitionis Actis conscripsimus
<nobr><sub></sub></nobr> probatum est. Sed Priscillianistas suapte morum
conditione impudentissimos, lucem vereri, et
abdita loca inhabitare consuetos fuisse, eo tempore
potissimum quo in Gallaecia civiles et ecclesiasticae
res susquedeque vertebantur, quis sibi persuadet?
Deinde iis in regionibus, cum Priscillianistarum ita
increbuissent propagines, ut multi etiam ex clericali
et sacerdotali ordine labefactati reperirentur, qui
umquam fieri potuit, ut isti laterent? Illud tandem
hac in re animum magis magisque fluctuare urget,
quod idem Idatius in Chronico subjicit, videlicet in
horum haereticorum numero fuisse <em>Pascentium quemdam
urbis Romae, qui de Asturica diffugerat Manichaeum,
Antonius episcopus Emeritae comprehendit,
auditumque etiam de provincia Lusitania fecit expelli.</em>
Nunc porro, si quae de urbe Roma, cum in Annalibus,
<nobr><sub></sub></nobr> tum in sacris vetustis monumentis legenda occurrunt,
ad memoriam revocemus, nusquam hic
Priscillianistas latitasse aut immoratos fuisse reperiemus.
Sed Manichaeos ex Africa advenientes sub
Siricio papa in Urbem sibi confugia quaesiisse, latibula
parasse, frequentes habuisse sacrilegos turpitudinum
conventus, ad quos Romani viri et mulieres,
tamquam <em>electi et electae,</em> acciti convenire consueverant,
explorotissima res est. Qua vero in urbe cum
usque ad quartum vel quintum sancti Leonis Magni
pontificatus annum permansissent, divino tamen
consilio factum est ut publicis Ecclesiae et magistratuum
proscriptionibus exsules extra Italiae oras
amandarentur. Id forte innuere voluisse Idatium de
Pascentio Romano Manichaeo loquentem, saltem
suspicari possumus, cum scripsit: <em>Antonius episcopus
Emeritae comprehendit, auditumque etiam de provincia
Lusitania fecit expelli.</em> Non semel Pascentium exsilii
poenam subiisse particula <em>etiam</em> cum indicare habeat,
<nobr><sub></sub></nobr> commode isthaec de exsilio ab Urbe interpretari potest,
maxime quia <em>de Asturia urbe diffugit,</em> non exsulavit.</p>
<p>2. Conjecturae autem hactenus adductae maximum
sibi robur nanciscuntur, cum ex tempore in quod
Asturicense concilium rejiciendum est, <strong>274</strong> tum
ex praecedenti laudata sancti Leonis Magni ad Turribium
epistola. Concilium illud quippe anno 446 fuit
coactum, et Manichaei ex omnibus Italiae oris amandati
fuere praecedenti anno 445, ut etiam ex Valentiniani
novella perspicue demonstratur. Hos autem
tunc in Hispanias et Gallaeciam se recepisse verisimile
est; cum regnis illis acatholici principes dominarentur.
Anno praeterea 447 ad Turribium suam
epistolam scripsit, et singulis sibi propositis quaestionibus
S. Leo occurrit. Putantne sanctum pontificem
de hoc Asturicensi concilio nihil fuisse dicturum,
si in Priscillianistarum causa fuisset coactum?
Turribius enim Leonem consuluit, non de Manichaeorum,
sed de Priscillianistarum erroribus. Igitur concilii
<nobr><sub></sub></nobr> Acta cum una synodica epistola ad apostolicam
transmisisset sedem, quae Acta aut approbasset, aut
reprobasset S. Leo, aut saltem illorum aliquam
mentionem fecisset, praesertim cum tam in exordiis
quam in epistolae fine in S. Turribii laudes excurrat,
eumque admoneat de uno generali aut pluribus provincialibus
synodis habendis, tum ad purgandas Priscillianistarum
labes, tum ad horum improbitatem
impudentiamque coercendam. Cum igitur nec unum
saltem verbum de Asturicensi jam coacto concilio
proferat, quis sibi rationabiliter blanditum voluerit
istud in Priscillianistas animadvertisse? Hisce ergo
validissimis rationibus adductus, mea sententia propensior
est ut potius conjiciam concilium ab Idatio
laudatum annoque 446 coactum Manichaeos exagitasse.</p>
<p>3. Sive tamen in Manichaeorum sobolem, sive in
Priscilliani asseclas synodus illa animadverterit, in
dubium minime vocandum est, sancti Leonis praeceptum
<nobr><sub></sub></nobr> ad illam haudquaquam posse referri, sed ad
aliam in Gallaeciae regno coactam, post susceptam a
Turribio sancti pontificis epistolam cum omnium
propositarum quaestionum resolutionibus. Accepta
ergo a Turribio hac epistola, secumque reputatis
gravissimis impedimentis, quae generalis cogendae
synodi moram afferebant, ipsi Gallaeciae provinciae
episcopi de particulari quodam cogendo concilio habuerunt
consilium. Qua autem in urbe isti episcopi
convenerint, certo hactenus definitum non est. Severinus
Binius sibi persuadet eum conventum in Celenensi
municipio apud Lucensem urbem, praeside
Balconio Bracarensis Ecclesiae episcopo et Gallaeciae
metropolita, congregatum fuisse. Huic opinioni suffragari
Lucretii praefationem in Bracarensi I concilio
factam, perspicuum est. Sed ei non cohaerent S. Leonis
verba, quibus Idatio et Ceponio, veluti metropolitico
<nobr><sub></sub></nobr> jure insignitis, episcoporum congregandorum
curam et onus demandat. <em>Quibus congregandis fratres
nostri Idatius et Ceponius imminebunt.</em> Si, ex S. pontifice,
igitur, Idatio et Ceponio metropolitanorum
dignitas et honor attributa sunt, quid causae esse
potuit ut quatuor Hispaniae provinciarum episcopi
fidei regulam a seipsis conscriptam ad Balconium
Bracarensem, non ad illos, direxerint? Certe si tertium
adhuc metropolitam in Gallaeciae provincia confingere
non velimus, alterutrum ex duobus illis episcopis
vitam functum fuisse dicendum est, quando
Bracarensis illa synodus coacta est, cui Balconius
praeerat. Ceponium autem huic sedi ante Balconium
praefuisse, non Idatium, non spernendis conjecturis
ratiocinatur Quesnellus. Sed dum hoc damus, adhuc
de Idatii sede dubitatur. Hunc quidem Lemicae urbis
episcopum Sigibertus in Chronico facit, cujus causa,
praeter metropolitam Lucensem, aliumque Bracarensem,
tertium quoque admittere cogeremur, Lemicensem
nimirum, ad quam consecutionem cum animadverteret
<nobr><sub></sub></nobr> Quesnellus, scripsit: Igitur Lucensis
metropolitanus fuisse videtur Idatius, quamvis Sigibertus
eum Lemicae episcopum faciat. Sed videtur
confundere duos Idatios, quorum unus tempore Leonis
et Chronici auctor fuit, alter Priscilliani olim
accusator, qui revera Lemicae episcopus fuit. Cujus
erroris causam <strong>275</strong> afferre volens, hanc fuisse
affirmat, quod recentior Idatius in praefatione sui
Chronici natum se in Lemica civitate asseveret. Sed
si hunc episcopatum assecutus fuisset, non omisisset
eo loco commemorare. Atqui, subjicit idem Quesnellus:
Metropoliticam suam dignitatem videtur indicare,
cum ibidem se summi praesulem officii creatum
dicit. Et in laudatae praefationis fine ita gemebundus
deformem luget ecclesiastici ordinis in Gallaeciae
provincia statum, ac si ad eum praecipue pertinuisset,
velut provinciae caput: <em>Creationibus indiscretis,
et universae propemodum in divina disciplina</em> occasui,
ex officio occurrere ac subvenire.</p>
<p><nobr><sub></sub></nobr> 4. His ergo, similibusque aliis conjecturis in re
maximis obvoluta tenebris, Quesnellus insistens duas
in Gallaeciae provincia ad Priscillianistarum exitium
factas fuisse synodos non dissimulat, quarum alteram
apud Lucum, alteram vero in Bracarensi urbe
congregatam affirmat; felicemne faustumque habuerint
finem duo provincialia concilia Leonis praecepto
indicta, vetusta monumenta non produnt, et
aliunde eorum Acta temporis diuturnitate et injuria
interciderunt. Verum si ex Ecclesiae memoriis quae
supersunt liceat ratiocinari, eam haeresim tum in
Gallaeciae regno non penitus exstinctam et abolitam
remansisse, credendum est. Etenim quamvis Turribius,
Idatius, Ceponius, Balconius, aliique episcopi
synodalibus gestis eam cohibuerint, ut, ipsis in
carne viventibus, et Leone Magno superstite, Priscillianistae
audacius caput extollere ausi non fuerint,
tamen aliis atque aliis annis decursis, iis in regionibus
eorum errores redivivos pullulasse compertum
est. Cujus rei causa nos antequam de tabula stylum
<nobr><sub></sub></nobr> removeamus, sequenti capite mox paucis absolvemus
quae de Priscilliana haeresi supersunt dicenda.</p>
<br> <h4><center>CAPUT XVIII.
<em>Novissima Bracarensis Ecclesiae Acta ad aliquas superstites
Priscilliani erroris reliquias abolendas.</em> </center></h4>
<p>1. Priscillianistarum sobolem jam tot et tam variis
modis cum a Romanis pontificibus, aliisque sanctissimis
episcopis, tum a synodis saeculique principibus
exagitatam, quingentesimo Christi anno nondum exstinctam,
nec penitus fuisse abolitam, vetusta Christianae
rei monumenta sat perspicue patefaciunt. Nam
hujus impietatis et impudentiae venena, quae huc illucque
in Hispaniarum et Gallaeciae regnis multorum virorum
et mulierum corda, fidem et religionem corruperant,
<small>[Note: <nobr><sub></sub></nobr>  [ <nobr><sub></sub></nobr> This note appears at the foot of column 1055, but the callout letter (a) has not been printed in the text.] Quesnellus, in notis et observationibus ad epist. S. Leonis 15.]</small>
<nobr><sub></sub></nobr> brevi temporis spatio nec purgare, nec iis mederi,
sacri catholicique pastores potuere. Quare etsi
aliquamdiu mala illa sacrilegiorum et blasphemiarum
semina, episcoporum studio annitente, latere visa
sint, ea tamen, sexto Ecclesiae saeculo currente, in
Gallaeciae regno potissimum, rursum in lucem eruperunt,
Id maximo sane sui animi moerore (ut credibile
est) novit Profuturus Bracarensis Ecclesiae metropolis
episcopus, qui, primum exsecutioni demandatis
apostolicae sedis et provincialium synodorum
statutis, iterum anno 538 eamdem apostolicam sedem
suis epistolis consuluit, novis quidem occurrentibus
causis, quas mox aperiemus.</p>
<p>2. Qui igitur tum in Gallaeciae regno Priscilliana
labe inquinati erant superstites, ficto religiosae pietatis
et Christianae abstinentiae colore, a carnium
escis abhorrebant. Quod cum ab ipsis <em>non devotionis,
sed exsecrationis animo fieri Profuturus episcopus</em>
optime novisset, causam ad apostolicam sedem retulit,
exquirens an iisdem anathematis poenis essent
<nobr><sub></sub></nobr> plectendi, quibus ob idem scelus olim SS. Patrum
statutis in Manichaeos fuit animadversum. Apostolicam
tunc vero Romanam S. Petri sedem Vigilius
<strong>276</strong> papa regebat, qui Profuturi consultationibus
confestim occurrens, primo eorum damnavit superstitionem,
qui <em>aliquid ciborum contagione carnium
credebant esse pollutum, quia</em> (subjicit) <em>de his omnibus
quae ad humanum victum misericordia Dei contulit,
nihil catholicis esse judicatur immundum</em> <small>[Note: <nobr><sub></sub></nobr> Vigilius papa, in epistola ad Profuturum Bracarensem
cap. 1.]</small>. Quare
ad pleniorem Bracarensis hujus episcopi institutionem,
et ad apostolicae sedis decretorum robur augendum,
eos Scripturarum fontes in medium adducit,
quibus ejusmodi praecavendos errores esse docemur.
Cujusmodi autem illud est, quod vel Paulus scripsit
ad Titum <small>[Note: <nobr><sub></sub></nobr> Epist. ad Titum, cap. I, 15.]</small>: <em>Omnia munda mundis,</em> etc.; vel illud
aliud epistolae I ad Timotheum, videlicet <small>[Note: <nobr><sub></sub></nobr> Epist. I ad Timotheum, cap. IV, 1 et seqq.]</small>: <em>In novissimis
temporibus discedent quidam a fide,</em> etc.; vel
illud denique quod apud S. evangelistam Matthaeum
legendum occurrit <small>[Note: <nobr><sub></sub></nobr> Matthaei XV, 16, 17.]</small>: <em>Non quod intrat in os coinquinat
</em><nobr><sub></sub></nobr> <em>hominem, sed quae procedunt de ore, haec sunt
quae coinquinant hominem.</em> His ergo aliisque similibus
Scripturarum testimoniis Patres qui Vigilium praecesserunt
innixi, speciatim eos damnandos esse censuere
qui se a carnium esu abstinentes, <em>ea quoque
credebant esse vitanda, quae carnibus fuisse videbantur
admixta.</em> Cum vero ista scriberet Vigilius, divino
consilio factum est ut ea verborum formula uteretur,
quae invidis hominibus et recentioribus sectariis
omnia arma praeriperet. Quapropter <em>abstinentiam</em> ad
nostri corporis effrenes passiones coercendas minime
reprobavit, quam Deo maxime gratam esse universus
sanctorum PP. coetus affirmat. Cujus causa, cum in
pervigiliis, tum Quadragesimae tempore ciborum delectum
et discretionem rationabilius Ecclesiam praecepisse
perspicuum est: sed eos a catholicorum societate
eliminandos esse docet, quia a Domini creaturis
nefarie et superstitiose abhorrebant. <em>Quapropter</em>
(ait) <em>nec abstinentiam Deo placitam reprobamus, nec
eos qui exsecrantur Domini creaturam recipimus in nostra
</em><nobr><sub></sub></nobr> <em>societate</em> <small>[Note: <nobr><sub></sub></nobr> Vigilius papa, ibid., cap. 1. Qui mire concinit
<nobr><sub></sub></nobr> Leonis M. testimoniis, sermonibus de jejunio quatuor
temporum anni et Quadragesimae.]</small>.</p>
<p>3. At Priscillianistarum sacrilegus in Trinitatis
mysterium animus novam quamdam aliam erroris
speciem excogitaverat, tametsi Toletani Bracarenses
et Lucenses PP. praecedentibus in conciliis fidei professionem
conscripsissent et promulgassent, ad unam
in tribus divinis personis substantiam, naturam, virtutem
atque potestatem praedicandam et confitendam.
Quare ergo ut Priscillianistae aliorumque haereticorum
propagines hoc dogma convellerent, glorificationis
hymnum quem catholica Ecclesia in Psalmorum
<nobr><sub></sub></nobr> fine antiquitus canendum instituerat, ipsi, una
aut altera conjunctionis syllaba subducta, corrumpebant,
dicendo: Gloria Patri, et Filio, Spiritui sancto.
Novam hanc esse erroris speciem S. pontifex ibidem
affirmat; simulque eorumdem haereticorum illum
agendi scopum esse scribit, videlicet eos docere voluisse
<em>Filii et Spiritus sancti</em> unam tantummodo esse
personam. Sed ad eum convincendum errorem, <em>sufficit</em>
(ait Vigilius) <em>quod Dominus Jesus Christus, designans
in invocatione Trinitatis credentium debere
baptisma celebrari, dixit: Ite, docete omnes gentes,
baptizantes eos in nomine Patris, et Filii, et Spiritus
sancti</em> <small>[Note: <nobr><sub></sub></nobr> Vigilius, ibid., cap. 2.]</small>. Quae argumento sunt aequalibus distinctionibus
tres illas personas nominari jussisse <small>[Note: <nobr><sub></sub></nobr> Matthaei ultimo, 19. Consult. S. Leonis serm,
de Pentecoste.]</small>.</p>
<p>4. Praeter has duas autem quaestiones, quae Priscillianistarum
errores respiciebant, et alias quae ad Arianorum
baptisma, vel ad Ecclesiarum instaurationes
et consecrationes, vel ad diem eo anno definitam
pro Paschali festo et Pentecoste celebrando pertinebant,
Profuturus Romano pontifici discutiendas proposuit.
<nobr><sub></sub></nobr> Sed celebris profecto est consultatio vel
quaestio illa, <strong>277</strong> cui quinto loco Romanus pontifex
occurrens, vetustum ecclesiasticae disciplinae ordinem
divinarum precum in missis recitandarum servandum
praescribit. In quo quidem capite cum multa et varia
descripta offendamus, <em>quae circa canonicas preces et
sanctorum Dei festivitates</em> recentiorum novatorum
criticorumque hominum arguant falsitates, lubens ea
omnia expenderem, nisi quae mihi objiciuntur dicenda
nimium hujus Priscillianae haereseos historiae filum
abrumperent. Unum interim tamen minime censui
praetermittendum: remotiorum videlicet orbis partium
episcopos ita ab apostolicae sedis mandatis et
institutionibus consuevisse pendere, ut ad hanc non
tantum fidei et episcoporum negotia definienda deferrent,
sed ea etiam quae ad festa, ad sanctorum
Dei solemnitates natalitiosque dies celebrandos, pertinebant,
pari animi submissione statui atque perscribi
postularent. Quae sane cum ipse mecum reputarem,
<nobr><sub></sub></nobr> facile in eam adductus sum persuasionem,
canonicarum precum regulam primitus ab apostolica
sede, in Occidente saltem, derivatam esse, a qua
resilire nulla Ecclesia, nullusve ecclesiastici ordinis
minister confidebat. Ut maxime confirmari potest ex
perantiquo illo fragmento epistolae S. Leonis ad Turribium,
quod in superioribus indicavimus, quodque
publici juris facere jam deliberavimus. Harum tandem
canonicarum precum ordinem, ex apostolica
traditione acceptum, una cum hac epistola Vigilius
papa ad Profuturum episcopum direxit, ut inde intelligeret
quid in festivitatibus esset sequendum:
<em>Quapropter</em> (ait) <em>et ipsius canonicae precis textum direximus
subter adjectum, quem (Deo propitio) ex apostolica
traditione suscepimus. Et ut charitas tua cognoscat
quibus locis aliqua festivitatibus apta connectes, Paschalis
diei preces similiter adjecimus.</em></p>
<p>5. Verum ad hanc omnium Ecclesiarum et episcoporum,
in quibusvis causis, erga apostolicam sedem
reverentiam et subjectionem patefaciendam, in his
<nobr><sub></sub></nobr> immorari arbitror supervacaneum. Ipse quippe Vigilius
absque ulla verborum ambiguitate ac veritatis
fraude, quasi suorum praedecessorum vestigia et suae
sedis privilegia paucis persequens, <em>Romanam Ecclesiam
fundamentum et formam omnium Ecclesiarum
esse, ex omnium credentium consensione praedicat.
Quoniam</em> (ait) <em>licet omnium apostolorum par esset
electio, beato tamen Petro concessum est ut omnibus
praeemineret.</em> Et paucis interjectis, de praecipuis
Romanae Ecclesiae praerogativis disserens, eam omnium
Ecclesiarum ea ratione primatum habere asseverat,
<nobr><sub></sub></nobr> ut ad eam, tam summa episcoporum negotia,
judicia atque querelae, quam et majores Ecclesiarum
quaestiones, quasi ad caput, semper referenda
sint. Quae igitur ad <em>primatus</em> praerogativam, quae ad
appellationes ab episcoporum judiciis ad apostolicam
sedem factas, quae denique in causis majoribus eidem
apostolicae sedi sunt reservata pertinere jura sanxerunt,
cum laudato loco, tum in reliquo suae epistolae
contextu Vigilius papa recensuit. Sed cum haec omnia
catholicis eruditissimisque viris notissima sint,
in praesens silentio premere statuo, causas potius
dicturus ob quas confictionis aliquid ea in epistola
redarguere possent.</p>
<p>6. Viribus imprimis destitutum censeri oportet
quod ex epistolae inscriptione objicerent. Eam videlicet
in veteribus etiam editis exemplaribus Eucherii,
seu Eleutherii, nomen praeferre. Id sane haudquaquam
inficiatus est cardinalis de Aguirre, qui Profuturo
Bracarensi, Gallaeciae episcopo metropolita, inscribendam
hanc epistolam docuit. Sed ex hac objectione
<nobr><sub></sub></nobr> quid? Nulla enim ratione amanuensium
lapsus et oscitantia exploratissimae veritati obesse
potuit <small>[Note: <nobr><sub></sub></nobr> Card. Aguirre, Concil. Hisp. I, II, pag. 228]</small>. Quare minus prudens et prorsus futilis
eorum eruditio censeri debet, qui ex corrupto alicujus
monumenti titulo et inscriptione suppositionis et
falsitatis argumenta desumere conantur. Nimis quippe
frequens et solemnis fuit ejusmodi amanuensium
lapsus, <strong>278</strong> in exscribendis praesertim personarum
et locorum propriis nominibus, ut in cujusque aetatis
et idiomatum manuscriptis exemplaribus videre est.
Illud vero in praesens ad nostram rem spectat, nimirum
pro Eucherio, seu Eleutherio, Profuturi nomen
esse legendum, ut habent plerique optimae notae
manuscripti codices, ut Bracarensium episcoporum
catalogi, et Romanorum consulum tabulae, ut denique
concilii Bracarensis Acta paulo post celebrati,
sine ulla prorsus ambiguitate, patefaciunt.</p>
<p>Et quidem plures mss. codd.: vetustissimus videlicet
Lugdunensis, duo Colbertini antiquiores, optimis
<nobr><sub></sub></nobr> notis insigniti, ex quorum uno clarissimus Stephanus
Baluzius hanc epistolam descripsit, Profuturi
nomen habent. Sed hunc Bracarensem episcopum
fuisse, ejus concilii prima Acta testantur. Quare vix
dubitare licet eum apostolicam sedem, cum supra
Priscillianistas, tum supra caeteras illas quaestiones
Vigilii papae tempore consuluisse, atque Vigilium
pontificem ad eumdem epistolas de quibus agimus
direxisse. De die autem (ait eminentissimus Aguirre)
et anno quo data est, inutile reor esse si disputem,
cum ex codice Colbertino constet scriptam esse eo
anno quo Joannes consul fuit post Belisarium, id est
anno 538.</p>
<p>7. Quod si vero secundo loco adhuc objiciatur,
saltem postremum illius epistolae caput suppositionem
et falsitatem redolere, in quo de <em>primatu Romanae
Ecclesiae</em> disseritur, jam propositum urgerem. Nec
enim moveri possem quod illud in variis Galliarum
codicibus desideretur vel quod in pseudoisidoriana
collectione dumtaxat reperiri adversarii asseverent.
<nobr><sub></sub></nobr> Nam imprimis isthaec epistola ad Gallaeciae metropolitam
scripta est. Et propterea longe major fides
habenda reliquis omnibus codicibus manuscriptis
antiquissimis Hispaniae, visis et collatis ab illustrissimo
Loaysa, tum impressis, in quibus caput illud de
primatu Romanae Ecclesiae habetur, quam uni Colbertino,
de quo non levis suspicio esse possit in Gallia
scriptum fuisse iis temporibus quibus causae episcoporum
appellantium sedem apostolicam disceptabantur,
praesertim inclinante saeculo nono, sub Nicolao I
papa, et postea in causa Gerberti Rhemensis, desinente
fere decimo. Fieri enim facile potuit, ut qui,
adversus Hincmarum Laudunensem et Rhotadum
Suessionensem episcopos sedem apostolicam appellantes,
eripere ipsi conabantur episcoporum judicia,
<nobr><sub></sub></nobr> truncarent epistolam Vigilii abscisso eo capite quo
ipsi jugulabantur. Hactenus cardinalis Aguirre loco
superius laudato. Cujusmodi subsidiis usi sunt novissimi
Conciliorum editores in notis ad laudatam
Vigilii epistolam, tom. V, pag. 1290.</p>
<p>At nec nos tam multos esse oporteret in duobus
illis eripiendis objectis, si ad Vaticanorum exemplarium
manuscriptorum auctoritatem provocare institueremus.
Exstant quidem in apostolica hac bibliotheca
plura hujus epistolae exemplaria, quae genuinum
Profuturi nomen et caput illud de Romanae Ecclesiae
primatu exhibent, quae invicte probant laudatam epistolam
nullum prorsus vulnus passam fuisse.</p>
<p>8. Verum si tot tantaque praesidia huic exagitatae
veritati non opitularentur, adhuc forte de hujus epistolae
falsitate et suppositione quis suspicari posset?
Apage figmentum! Longe majora sibi veritatis certa
argumenta vindicat ex suffragio Bracarensium Actorum
illorumque Patrum consensione quibus potissimum
cardinali Aguirre, Baluzio, Conciliorumque
<nobr><sub></sub></nobr> collectoribus adhaerere, et ea non tantum cursim
evolvere, vel levius indicare, opus erat. Patres itaque
illi, ut in praecedentibus vidimus, anno Christi Domini
563, cum jam Joannes papa tertius apostolicae
sedis clavum teneret, et Ariamirus, seu Theodomirus,
ex Suecorum stirpe rex, civiles Galliciae et Lusitaniae
res administraret, in unum convenere. Diu enim antequam
convenirent, in votis habuerunt sacerdotalem
inter se ipsos fieri debere conventum, ut penitus
Priscillianae haereseos contagium <strong>279</strong> purgarent.
Propterea aiunt: <em>Nunc igitur, quoniam optatum nobis
hujus congregationis diem gloriosissimus atque piissimus
filius noster, aspirante sibi Domino, regali praecepto
concessit, et simul positi considemus</em> (alias <em>consideremus)
prius si placet, de statutis fidei catholicae perquiramus.</em>
Prima autem die mensis Maii hunc conventum
inchoatum fuisse, sequens nota patefacit. <em>Concilium
Bracarense, anno 3 Ariamiri regis celebratum, die kalendarum
Maiarum</em> <small>[Note: <nobr><sub></sub></nobr> Bracarense II conc. exstat t. VI concil. pag. 515.]</small>. A quibus vero catholicae fidei
<nobr><sub></sub></nobr> statutis concilium illud exordia sumpsisset, jam luculentissime
in praecedentibus diximus, Quesnellum
exagitantes, qui confidentius fidei professionem a
Tarraconensibus, Carthaginensibus, Lusitanis et
Baeticis Patribus, papae Leonis praecepto descriptam,
eripere conabatur, ut incerto prorsus scriptore eam
assereret. Ne igitur actum iterum agamus, alteram
illius concilii partem expendendam assumimus, in
qua quippe cum de Profuturo Bracarensis Ecclesiae
antistite, tum de Romanorum pontificum primatu et
juribus, cumulate laudati Patres verba fecere.</p>
<p>9. Ad totius ergo clericalis ordinis institutionem
Lucretius eos praecedentes Ecclesiae canones recitari
jussit, quos generales et provinciales synodi in Ecclesiasticae
disciplinae munimen et sacrorum rituum
et ministrorum Ecclesiae decus conscripserant. Cui
suggestioni caeteri omnes episcopi illico cum suffragarentur,
necessarium et valde utile arbitrati sunt
primo ad eas provocare institutiones quae ab apostolica
S. Petri cathedra <em>ad interrogationem quondam
</em><nobr><sub></sub></nobr> <em>venerandae memoriae praedecessoris sui Profuturi directae
fuere.</em> Profuturum episcopum ergo ante Lucretium
in Bracarensi consedisse throno, et ab apostolica
S. Petri cathedra regulas pro Priscillianistarum
superstitibus reliquiis abolendis recepisse, hujus
concilii Patres confessi sunt. Sed horum votis lubens
Lucretius adhaerere cupiens, confestim respondit:
<em>Recte vestra fraternitas pro auctoritate sedis reminiscita
est.</em> Atque omnibus audientibus: <em>Relecta est auctoritas
sedis apostolicae ad quondam Profuturum directa
episcopum, quae propter prolixitatem his gestis minime
inserta est.</em> Haec autem ad Vigilii apostolicam constitutionem
referri, nemini dubium esse potest. Nam
subjecta ibi et definita viginti duo capitula huic
aeque innixa sunt, quemadmodum praecedentes canones
<nobr><sub></sub></nobr> et anathematismi ex S. Leonis ad Turribium
epistola, quam laudarunt, mutuati sunt. In his igitur
novis capitulis conscribendis eum potissimum sibi
scopum statuerunt; abolere videlicet ritus, caeremonias,
omnemque profanam disciplinam, et regulas
a Priscillianistarum pravitate derivatas. Non enim
impii sacrilegique illi homines catholica dumtaxat
dogmata corruperant labefactaverantque, sed divinorum
officiorum et horarum canonicarum ordinem
perverterant, solemnioribus quoque diebus, et in
pervigiliis, peculiares lectiones in missis celebrandis
recitabant. Ab illa enim recesserant apostolica traditione
quae formulam populum inter sacra mysteria
facienda salutandi praescribit. Non eumdem in sacrificio
perficiendo et baptismate administrando ordinem
et formam servabant. Alios psalmos et alias
scripturas poetice compositas, praeter eas quae in
novo et veteri Testamento habentur, publice in Ecclesia
psallebant; neque tandem omnes etiam clericalis
ordinis ministri carnium cibo utebantur. Quare
<nobr><sub></sub></nobr> capitulo 14 statuerunt: <em>Pro amputanda suspicione
Priscillianae haeresis, vel olera cocta cum carnibus tantum
praegustare cogantur; quod si contempserint</em> (addunt)
<em>secundum quod de his talibus sancti Patres antiquitus
statuerunt, necesse est eos pro suspicione haereseos
hujus officio excommunicatos omnibus modis removeri.</em>
Nimis perspicua profecto sunt haec, et id
genus alia, quae subjicere possem ad apostolicae sedis
<em>primatum</em> et praerogativas patefaciendas, vel ad
eam animi subjectionem et obedientiam probandam
quam remotioris orbis partis episcopi erga Romanos
pontifices verbis et factis impleverunt.</p>
<p><strong>280</strong> 10. De qua quidem obedientia et sacro conjunctionis
foedere cum Romana Ecclesia, quovis tempore
Hispani ipsi gloriati sunt, ut, post cardinales
Baronium et Aguirre, clarissimus et optimarum
scientiarum cultor eximius D. Idelphonsus Clemente
de Arostegui, jam in alma hac urbe pro Castellae
regno inter duodecim viros jurisconsultos Romani
<nobr><sub></sub></nobr> fori causarum judices novissime testatus est <small>[Note: <nobr><sub></sub></nobr> Cardinalis Baronius, tom. VI, ad annum 447.
Card. Aguirre, tom. II Conciliorum Hispan. Ildelphonsus
Clemente de Arostegui in exhortatione de
excolenda historia Ecclesiae Hispanien., pag. 111
<nobr><sub></sub></nobr> et seq. Videsis quoque Francisci Gervesii dissert,
pag. 104.]</small>. Is
namque ad augendam ornandamque Hispaniensis
Ecclesiae historiam, exhortationem ad Hispanos Romae
XII kal. Septembris 1747 eo consilio conscripsit,
ut eos in patriae honorem et utilitatem ad studia
litterarum excitaret. Inter caetera autem quae in mentem
suae gentis hominum revocat, illud est. Cum
a prima Ecclesiae Romanae et Hispaniae aetate maxima
fuerit utriusque conjunctio atque societas, hinc
certissima mihi res erat in hac urbe memoriam et
monumenta praecipua servari quae ad historiam nostram
spectant. Et paulo infra subjicit. Hic igitur
facile reperiri posse judicabam singularum Ecclesiarum
origines et dignitatem; hic earum conjunctionem,
divisiones, et translationem; hic conciliorum
Acta, episcoporum appellationes, atque SS. Pontificum
decreta. Ad cujus verba cum ego attendissem,
in eam spem adducebar, nec ipsi, nec aliis quibuscumque,
qui in Christianae rei studiis versantur,
praesentem hunc meum qualemcumque laborem ingratum
<nobr><sub></sub></nobr> futurum, cum in istis Exercitationibus conscribendis
jam alia et alia tractaverim quae strictissimum
illud cum Romana Ecclesia foedus, conjunctionem
societatemque certissime patefaciunt, alia
vero quae ad antiquum illarum Ecclesiarum statum,
dignitates et praerogativas cognoscendas non infirma
et dubia argumenta suppeditare possunt, prout rerum
ordo et ipsa scribendi ratio postulabat, explicaverim.
Cum igitur tandem quae ad Priscillianistarum
causam, errores, concilia contra eosdem coacta pertinere
videbantur, quaeque in hac maximi momenti
re apostolicae sedis jura auctoritatemque ab invidorum
calumniis vindicare poterant, ad exitum perduxerim,
<nobr><sub></sub></nobr> duas dumtaxat in sequenti et ultimo capite
levissimas difficultates eripere conabor, quae ex hujus
concilii textu et narrationibus depromptae sunt,
quaeque maximam disceptandi libidinem in Paschasii
Quesnelli aliorumque animos excitarunt, ut mox videmus.</p>
<br> <h4><center>CAPUT XIX ET ULTIMUM.
<em>Duos Leonis tempore exstitisse Turribios perperam Paschasius
Quesnellus arbitratus est. Ad quem potissimum
Christi annum Bracarense concilium de quo
egimus sit revocandum.</em> </center></h4>
<p>1. Actorum Bracarensium seriem Paschasius
Quesnellus percurrens, in eam lapsus est opinionem,
praeter Turribium illum Asturicensem, de quo
in superioribus verba fecimus, alium hujus nominis
hominem exstitisse, qui apostolicae sedis notarii munere
fungebatur, qui ad Galliciae synodum Leonis
litteras detulerat. Huic controversiae Lucretii verba
occasionem praebuere, qui in laudata Bracarensi
<nobr><sub></sub></nobr> synodo proloquens dixit: <em>Credo autem vestrae beatitudinis
fraternitatem nosse quia eo tempore quo in his
regionibus nefandissimae Priscillianae sectae venena serpebant,
beatissimus papa urbis Romae Leo, qui quadragesimus
fere apostoli</em> <strong>281</strong> <em>Petri successor exstitit,
per Turribium notarium sedis suae ad synodum Galliciae
contra impiam Priscillianae haeresis sectam scripta sua
direxit.</em> Si de Turribio Asturicensi isthaec verba explicanda
forent, mendacium continerent. Is quippe
cum esset episcopus, nec sedis apostolicae notarius
dicendus est, nec illi munus istud injungendum, ut
bajuli instar ad Galliciae synodum litteras deferret.
Baronius hanc quaestionem excitari posse intelligens,
unicum dumtaxat fuisse Turribium asseverat, cui
primum refragatus est Ambrosius Morales rerum Hispanicarum
scriptor non contemnendus, duos omnino
distinguendos esse Turribios contendens, quorum
alter Asturicensi potiebatur episcopatu, ad quem S.
Leo Magnus epistolas direxit; alter vero per quem
<nobr><sub></sub></nobr> S. pontifex ad Hispaniae scripsit episcopos, qui Roma
in Hispanias missus est ut laudatas deferret epistolas.
Hanc ergo opinionem adoptavit Quesnellus, qui
nimis sibi indulgens, in eminentissimum Annalium
scriptorem invehitur, et duo istius argumenta tamquam
levia et exilia, vel falsitatis portentum continentia,
subvertere conatus est <small>[Note: <nobr><sub></sub></nobr> Quesnellus, tom. II Operum S. Leonis, p. 445.]</small>. Et quidem nobis
in praesens tantum otii esse non potest, ut singillatim
referamus quae hujus controversiae causa Quesnellus
subjiciendo comminiscitur. Cujusmodi illa
sunt: Non semper solemne fuisse in litteris eorum
nomina describere per quos hae deferebantur. Leonem
ad Turribium rescripsisse per eumdem diaconum
Pervincium, a quo consultationes acceperat:
Ad Galliciae vero synodum mittere debuisse non
alienum clericum, sed nuntium aliquem e suo latere
avulsum, quod munus optime alteri Turribio, non
episcopo, sed Romanae sedis notario dumtaxat poterat
convenire. Haec, inquam, et id genus alia, nimis
operose congerit, et magnifice exaggerat Quesnellus,
<nobr><sub></sub></nobr> ut duos Turribios distinguat. Qui praeterea cum se
Leonino textu a Baronio urgeri intelligeret, in hunc
tela retorquere nisus est, doctissimum istum Romanae
Ecclesiae cardinalem, et Ecclesiasticorum Annalium
parentem oblitum esse contendens. Quidnam
sit discriminis inter episcopum rebus Ecclesiae sacerdotali
sollicitudine incumbentem, et diaconum,
vel notarium, episcopi mandata ex praecepto exsequentem,
et huc illucque litteras bajuli instar deferentem.</p>
<p>2. Lepida profecto ratiocinatio isthaec iis forte videbitur,
qui Quesnello adulari cupientes, nonnisi
externam rerum superficiem attingere quaerunt. Sed
<nobr><sub></sub></nobr> quid ea insulsius, aut magis nugatorium? Sacerdotalem
ergo sollicitudinem dedecere (ait Quesnellus) si
episcopus ad suae provinciae synodum acceptas ab
apostolica sede litteras deferat? Annon suae Ecclesiae
rebus incumberet ejusmodi pontificia mandata ex
praecepto exsequendo? Sed doctus noster criticus et
annotator dicat, amabo, num Leonis litterae ad Afrorum,
Indorum aliorumque Orientalium populorum
negotia pertinerent, vel ad ecclesiasticas ejusdem
Galliciae regni res, immo et ad ipsam Turribii dioecesim
jam turpius undequaque a Priscilliana haeresi
labefactatam? Nimis in propatulo res est; nam Turribius,
suae dioecesis et Galliciae malis mederi cupiens,
Leonem consuluit, interpellavit, ab ipso ea decreta
et regulas expetens quae Priscillianam luem purgarent,
et ad exitium perducerent. Quid ergo mirum si
sanctus pontifex, omnibus hujus episcopi postulatis
occurrens, ei demandat clericorum ea labe pollutorum
causas ad provinciae synodum deferre, si eidem
injungit encyclicas epistolas de Galliciae synodo cogenda?
<nobr><sub></sub></nobr> Haec profecto agendi ratio caeteris expeditior
erat, cum pro Priscillianistis coercendis, tum pro iis
abusibus exstirpandis, qui vel in sacrorum ministrorum
irrepserant ordinationes, vel qui sacros ritus et
Ecclesiasticam disciplinam adulteraverant. Nam Pervincius
ille Asturicensis diaconus, qui Romam venerat
cum Turribianis epistolis, patriam deinde remigraturus,
non tantum ad consalta jam factas <strong>282</strong>
responsiones, sed injunctas etiam litteras ad caeteros
illius provinciae episcopos facile deferre poterat,
quin opus esset ut summus pontifex, cui Turribii
studium in fidem et religionem maxime innotuerat,
alium quemquam ex Romanis clericis cogeret tam
longum et laboribus plenum iter arripere. Hanc autem
agendi rationem Leonem servasse, sequentia
ejus verba palam faciunt. <em>Dedimus itaque litteras ad
fratres et coepiscopos nostros Tarraconenses, Carthaginenses,
Lusitanos, atque Gallicios, eisque concilium synodi
generalis indiximus.</em> Ad haec quae sequuntur,
<nobr><sub></sub></nobr> quaeso, animadvertant Quesnelli assentatores: <em>Ad
tuae dilectionis sollicitudinem pertinebit, ut nostrae ordinationis
auctoritas ad praedictarum provinciarum episcopos
deferatur.</em></p>
<p>3. Nunc igitur Ambrosium Morales et Quesnellum
sic rogo: Qui fieri potuerit ut ad Turribii Asturicensis
sollicitudinem pertineret ut Leoninae ordinationes,
seu statuta, ad omnes illarum provinciarum sacerdotes
tutius pervenirent, nisi eas Pervincio diacono
patriam remigranti cum hac epistola Turribii fidei
committendas tradidisset? Aliam enim significationem
Leonis verba subire posse cum non videam, facile in
eam sententiam adducor, ideo eumdem Turribium
Asturicensem a Bracarensibus Patribus apostolicae
sedis notarium appellatum fuisse, quia ejus fidei,
pontificiae auctoritatis scriptae ordinationes erant
commissae, illique maxime incumbebat ad S. Leonem
rescribere an facile esset omnibus illarum quatuor
provinciarum sacerdotibus in unum generale
concilium coire, vel an saltem Galliciae episcopi citius,
<nobr><sub></sub></nobr> Ceponio et Idatio agentibus, in <em>provinciali</em> conventu
congregaturi forent, ad <em>remedium tantis vulneribus
afferendum.</em> Quod vero addit Quesnellus: Notarii
vox numquam in ecclesiasticis monumentis in
eo significatu usurpatur quem ei affingit auctor ille
Baronius nimirum, qui quod agitur in provinciis ad
Romanam sedem referre ac notum facere satagit;
hic nos jam ad Latinos optimos scriptores provocare
possemus, qui eam <em>notarii</em> vocem usurparunt ad eos
significandos qui in publicis tabulis Ecclesiae res describere
consueverunt; cur ergo istud munus ab
apostolica sede Turribio demandari non potuit? Quae
episcopalium jurium violatio in eo exercendo, cum
<nobr><sub></sub></nobr> de Christianae reipublicae bono ageretur, et illius
provinciae potissimum, in qua concilium haberi Romanus
pontifex praeceperat?</p>
<p>4. Adhuc praeterea me latet cur Tres Leonis epistolas
omnino distinctas cognoscere cogamur, partim
(ait Quesnellus) ex ipso Leone, partim ex Lucretii
Bracarensis interlocutione, non item cogemur eodem
tempore missas existimare. Nugae quidem. Nam si
diversas illas Leonis epistolas non eodem tempore
missas confingamus, nec Galliciae concilium ad annum
447 revocandum esset, ut Idatii Chronicum habet,
cui omnes ecclesiastici scriptores suffragantur <small>[Note: <nobr><sub></sub></nobr> Epist. ad Turribium cap. 17, circa finem.]</small>.
Etenim prior Leonis epistola kalendis Augusti hujus
anni conscripta est, quam S. pontifex, ut saepius
diximus, Pervincio diacono patriam remigranti tradidit.
Hunc ergo alas habuisse confingere oporteret,
ut non temere arbitraremur brevi temporis intervallo
Pervincium Galliciam attigisse, et rursum alios
nuntios cum epistolis Romam, et alios ex urbe Roma
ad Galliciam remeasse. Istud sane confictionis
<nobr><sub></sub></nobr> portentum cum aliis et aliis futilibus divinationibus
nimis operose Quesnellus astruere conatus est, ad
eam de duobus Turribiis opinionem suis lectoribus
sensim insinuandam.</p>
<p>5. Jam vero tandem haec, et id genus alia, praetereamus,
gradum novissime facturi ad genuinam Bracarensis
synodi epocham inquirendam. Qua quidem
in re satis esse videbitur, si, brevius aliorum sententias
referentes, lectorum potius judicium exspectemus,
quin rem ipsam definire <strong>283</strong> contendamus.
Severinus Binius itaque ex eminentissimo cardinali
Baronio istud Bracarense concilium anno Christi
563 coactum fuisse arbitratus est, ei etiam suffragante
eminentissimo cardinali Aguirre, conciliorum
Hispaniae collectore. Sed Garsias Loaysa refragatus
est, illudque biennio ante, anno videlicet 561, convocatum
affirmat, sibi persuadens Patres illos apud
Bracaram non sub Ariamiro principe, sed Theodomiro
convenisse. Hunc autem fuisse Suecorum regem,
<nobr><sub></sub></nobr> de cujus mirabili ab errore et impietate Ariana
conversione potissimum egit S. Gregorius Turonensis
<small>[Note: <nobr><sub></sub></nobr> Gregorius Turonensis, lib. V cap. 11 et 37.]</small>, jam omnes scriptores affirmarunt. Sed ambo
ea nomina eidem regi fuisse attributa, nec ullum
errorem in codices irrepsisse, jam cardinalis Baronius
ex certissimis monumentis probavit, eidem assentientibus
Binio et doctissimo Petavio, Rationarii
Temporum parte tertia <small>[Note: <nobr><sub></sub></nobr> Dionysius Pet., tom. III Rat. Temporum, et
alii.]</small>.</p>
<p>Antonius Pagius autem <small>[Note: <nobr><sub></sub></nobr> Baronius, anno 560, num. 6, et anno 563.]</small>, cum Baronii tum Garsiae
opinionibus in medium adductis, refert Bollandistas
<em>ad diem 20 Martii in Vita sancti Martini Dumiensis,</em>
affirmare concilium Bracarense I recte a
Garsia anno Christi 561 consignatum. Verum, subjicit
Pagius, haec opinio contrarium habet Gregorium
Turonensem S. Martino Dumiensi coaevum. Varias
hinc inde rationes ex Gregorii Turonensis scriptis
mutuatas affert, quae potius illius concilii epocham
ex anno 549, aut in sequenti, esse repetendam
ostenderent. Nihilominus (ait), quia Gregorius in
referendis iis quae extra Gallias gesta sunt non raro
<nobr><sub></sub></nobr> fallitur, existimo a Garsia scriptore Hispanico non
recedendum. Tandem animadvertit Innocentii papae
III epistolam fundamenta suppeditare dicendi
concilium de quo agimus adhuc citius fuisse coactum,
anno videlicet 560 <small>[Note: <nobr><sub></sub></nobr> Pagius, ad Christi annum 560, num. 3 et 4, et
ad annum 563, num. 4.]</small>.</p>
<p>6. Sed in tantarum opinionum conflictu Baronio et
cardinali Aguirre fidem adimere minime ausim.
Conjecturae quippe omnes, quae ab adversis partibus
adducuntur, nullas evidentiae, sed solius probabilitatis
praeseferunt notas, in quibus expendendis longius
supervacaneum ducimus laborare, ne nimis divinationibus,
quas in aliis reprehendimus, aliquando
indulgere videamur. Unum interim, quod referre ad
<nobr><sub></sub></nobr> nos pertinet, illud potissimum censuimus, post coactam
illam Bracarensem synodum, nullam in posterum
in sequentibus conciliorum Actis Romanorumque
pontificum decretis Priscillianistarum haereseos
occurrere mentionem. An vero tum sacrorum praesulum
pietate, et catholicorum principum potentia,
qui Hispanis et Galliciis coeperant dominari, nefariae
illae propagines ad exitium perductae fuerint; an vero
sub simulato alio nomine, Manichaeorum videlicet,
Gnosticorum, Montanistarumque latebras ibi sibi
quaesierint, affirmare haud ausim. Nec enim optimae
<nobr><sub></sub></nobr> critices regulas violare aequum est, a quibus sane
eos recedere arbitramur, qui, nimium suis studiis
indulgentes, sine ullo monumentorum subsidio, solis
variis futilibusque conjecturis insistentes, aut veritatem
ipsam falsis quibusdam coloribus caligine simillimis
obruunt, aut falsas rerum species fictis describunt
lineamentis, ut incautos lectorum animos et judicia
decipiant atque pervertant. Ab hac enim
agendi ratione nos semper abhorruisse, cum haec,
tum aliae nostrae dissertationes cumulate patefacient.<span class="text-blue-600 font-bold"