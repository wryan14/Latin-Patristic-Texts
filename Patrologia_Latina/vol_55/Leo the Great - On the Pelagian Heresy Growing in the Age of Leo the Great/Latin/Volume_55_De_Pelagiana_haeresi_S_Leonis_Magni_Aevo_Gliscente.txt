
<strong>284</strong> CAPUT PRIMUM.
<em>De Juliano Eclani episcopo, ejusque agendi ratione,
ut Pelagianam haeresim latius in vulgus spargeret.</em> </center></h4><nobr><sub></sub></nobr> 
<p>1. Inter Coelestii discipulos principem locum tenuisse
Julianum Eclani episcopum, jam ex ecclesiasticis
monumentis et imperialium decretorum legibus
omnibus exploratum est. Is ergo, quamdiu S. Innocentius
papa primus vixit (a quo episcopatus ordinem
obtinuerat), variis simulationum artibus nefarium
illius haereseos virus obvolvere studuit; atque
sub pietatis et charitatis velo erga egenos totam
animi impietatem obtendere conabatur. Immo, si
Mario Mercatori fidem adhibemus, idem Julianus, ut
sancto pontifici Innocentio pergratam rem faceret,
exterius, absque ulla prorsus simulatione et verborum
involucro, Pelagium et Coelestium tamquam
catholicae fidei desertores palam damnare non detrectavit.
<em>Praedicti sane Coelestius et Pelagius non tunc
primo a sanctae memoriae Zosimo videntur esse damnati,
</em><nobr><sub></sub></nobr> <em>sed ab ejus decessore sanctae recordationis Innocentio,
a quo et Julianus fuerat ordinatus; quippe
post illorum damnationem, usque ad praedicti Innocentii
excessum e vita, in ejus communione permanens
et perseverans in sincera sententia, et communicans
damnatori praedicto, cum ipso quoque sine dubio Pelagium
Coelestiumque damnavit.</em> Utinam ergo Innocentius
diu in vivis stetisset, aut Julianus ante illius decessum
mortem obiisset! Non enim tantas calamitates
Ecclesia perpessa fuisset, nec tot olim sanctissimi
Campaniae et Italiae episcopi, Juliano duce et antesignano,
catholicae fidei puritatem maculassent; non
denique tot tantaque scripta blasphemiis aspersa impietatibusque
referta ultro citroque transmissa fuissent,
quemadmodum Eclanensis episcopi impetu et
furore contigisse exploratissimum est. Quid vero fecerit,
quidve Julianus, mortuo Innocentio, moliri
tentaverit, certe et plenissime ecclesiasticis monumentis
edocemur. Siquidem tunc non valens amplius
<nobr><sub></sub></nobr> odium in apostolicam doctrinam cohibere, quasi irarum
impotens factus, palam in iis populum edocebat
quae jam a Coelestio didicerat; sanctissimos et alioquin
doctissimos catholicae Ecclesiae episcopos carpere
et vellicare non verebatur; Augustino <strong>285</strong>
caeterisque Africae Patribus diras imprecabatur, atque
in dies deterior factus, contempta prius auctoritate,
doctrina et admonitionibus sancti Zosimi papae,
plurimos in malam fidem adduxit. Tum tandem rejecta
ejusdem summi pontificis dogmatica epistola
(quam tractatoriam appellant, quamque universi catholicae
societatis episcopi summa animi veneratione,
tamquam fidei regulam, susceperant), ipse impudentissime
eidem una cum aliis episcopis subscribere
recusavit.</p>
<p><nobr><sub></sub></nobr> 2. Tantarum tamen improbitatum poenas diu luere
non distulit. Etenim e sacerdotii primum gradu dejectus,
tum sua episcopali sede spoliatus, ac postremo
imperiali sanctione ab omnibus Italiae oris proscriptus,
apud Orientales se exsulem recepit, spe
omni denique frustratus posse aliquando, aut proprium,
aut alium quempiam episcopalem conscendere
thronum. Contra vero alii ex episcopis quos
improbitatis sibi socios asciverat, maxime poenarum
vim, magnitudinem et ignominiam reformidantes,
secum reputarunt nimis turpe fore apostolicae sedis
judiciis non obtemperare; idcirco, Juliano derelicto,
damnatisque Pelagio atque Coelestio, supplices apostolicae
sedi libellos exhibuerunt, a qua clementer
suscepti, propriis sedibus restituti sunt. Alii vero
qui pertinaci animo imperiales et ecclesiasticas poenas
subire non verebantur, perpetuo depositi atque
exauctorati, extra omnes Italiae fines compulsi fuerunt.
Rem totam hisce fere verbis Marius Mercator
laudato loco exposuit: <em>Cui</em> (Zosimi epistolae videlicet)
<nobr><sub></sub></nobr> <em>Julianus et reliqui complices ejus subscribere detrectantes,
consentaneosque se nolentes iisdem Patribus
facere, non solum imperialibus legibus, sed et sacerdotalibus
statutis depositi atque exauctorati, ex omni
Italia deturbati sunt, ex quibus plurimi resipiscentes,
et a praedicto errore correcti, regressi sunt supplices
ad apostolicam sedem, et suscepti suas Ecclesias receperunt.</em></p>
<p>3. Haec porro sanctissimi pontificis Zosimi gesta
ex Mario Mercatore recensentibus, amplissimus nobis
aperiretur campus evertendi omnia mendacia atque
calumnias quibus referta est <em>dissertatio 13 de Conciliis
Africanis,</em> quam in apostolicae sedis odium Paschasius
Quesnellus conscripsit. In ea quippe omnia
susquedeque perturbans, et vertens licenter sanctum
pontificem Zosimum carpit, atque eum de nimia cum
Pelagianis conniventia culpans, vehementer exagitat:
Romanae Ecclesiae clericos quoque tamquam Pelagiana
tinctos fuligine describit; provincialium in
<nobr><sub></sub></nobr> Africa conciliorum auctoritatem ultra debitos et a
divinis legibus praescriptos limites extendit; ipsius
denique apostolicae sedis jurisdictionem dignitatemque,
quam Africani Patres tunc summa cum religione
prosequebantur, non tantum elevare, sed etiam dejicere
conatus est. Sed hisce imposturis quid? Suis
dumtaxat asseclis audacter imponere potuit, non nobis,
qui ex Prospero in Augustini Vita optime novimus
Africanos Patres, ab apostolicae sedis judicio
tunc vel maxime pendentes, numquam in plenaria
synodo convenire voluisse, nisi posteaquam Zosimi
papae decretum ad eos pervenit. Cui deinde decreto
bis centum atque duodecim Patres, ut in omnibus
suffragarentur, octo canones ediderunt, qui perperam
Milevitanae secundae synodo attribuuntur. Sed <em>Milevitana
</em><nobr><sub></sub></nobr> <em>ista,</em> ait doctissimus Petavius <small>[Note: <nobr><sub></sub></nobr> Dionysius Petav., part. I Rat. Temp., lib. VI,
c. 15.]</small>, <em>contra Pelagianos
nihil statuit,</em> et ex illis octo canonibus, tertius,
quartus et quintus a Coelestino papa <small>[Note: <nobr><sub></sub></nobr> Coelestinus papa, in epist. ad episcopos Galliarum,
<nobr><sub></sub></nobr> tom. III Conciliorum.]</small> sub
Carthaginensis concilii nomine citantur. Haec vero
silentio premere maluimus quam in medium proferre,
cum haud in animo in praesens habeamus singulis
laudatae dissertationis mendaciis et fraudibus
occurrere, eademque refellere: potissimum cum ad
ea rejicienda quisque uberrimam habeat rerum copiam,
jam pridem ab eminentissimo cardinali Norisio
paratam <strong>286</strong> in libris de Pelagianorum Historia.
Cujus nos etiam subsidiis insistentes, ea dumtaxat
delibanda duximus quae ad hujus exortae haeresis
tempus, quae ad illius auctores et antesignanos, quaeque
tandem ad nonnullorum Romanorum pontificum
gesta pertinere videntur; ut, videlicet, brevissima
quadam praemissa rerum historia, faciliorem pararemus
viam ad ea quae de sancto pontifice Leone
mox exponere aggredimur. Caetera autem, quae Africanorum
conciliorum causam attingunt, et apostolicam
<nobr><sub></sub></nobr> sedem ab omni labe vindicant, alibi expedienda
reservavimus.</p>
<br> <h4><center>CAPUT II.
<em>Sancti Leonis Magni studium in Juliano et Pelagianis
evertendis Campaniam populantibus.</em> </center></h4>
<p>1. Ad propositum itaque ut revertamur, nemo sibi
persuadeat, aut Julianum cum suis impietatis sociis
ita pacifice exsilium aliasque poenas subiisse, ut Coelestino
papae atque Xysto hujus successori fucum
facere non tentaverit, ut absolveretur. Nemo quoque
arbitretur Urbem, Campaniam, aliasque Italiae regiones,
post Juliani caeterorumque episcoporum exturbationem,
penitus a Pelagianorum lue liberas mansisse.
Julianus imprimis, comparato sibi Nestorii
Constantinopolitani episcopi praesidio, suam et sociorum
causam dolo atque fraudibus apud sanctum
Coelestinum agere tentavit, apud quem, ut sibi et
exturbatis sociis episcopales restituerentur sedes,
<nobr><sub></sub></nobr> quam saepissime institit. Interim quoque Pelagiani,
hinc atque illinc per Italiam sparsi succrescentes,
spe fovebantur, quandoque proprios sibi reddendos
esse pastores, ac propterea, non a querimoniis, non
a tumultu, non a maledictis desistebant. Quare, vix
mortuo Coelestino, et in ejus sedem Xysto suffecto,
hujus fidem et apostolicum vigorem Julianus tentare
ausus est, cum, ad eum datis supplicibus libellis,
catholicam fidem profiteri simulabat, ut pristinum
episcopatus honorem et munera pontifex ei restitueret.
Rem narrat Prosper Aquitanus in Chronico,
addens praeterea Julianum non ab alio fuisse elusum
quam a sancto Leone tunc Romanae Ecclesiae archidiacono,
qui omnium virium suarum contentione
apud sanctum pontificem egit ut a simulata haeretici
hominis poenitentia sibi atque toti Ecclesiae caveret.
Hac tempestate Julianus Eclanensis jactatissimus
Pelagiani erroris assertor, quem dudum amissi episcopatus
intemperans cupido exagitabat, multimoda
<nobr><sub></sub></nobr> arte fallendi correctionis speciem praeferens, molitus
est in communionem Ecclesiae irrepere. Sed his
insidiis Xystus papa, diaconi Leonis hortatu, vigilanter
occurrens, nullum aditum pestiferis conatibus
patere permisit, et ita omnes catholicos de rejectione
fallacis bestiae gaudere fecit, quasi tunc primum superbissimam
haeresim apostolicus gladius detruncasset.
Ita scripsit laudatus Prosper ad consulatum
Theodosii XVII et Festi, qui juxta Petavii tabulas
rejiciendus est in annum Christi 439, ut etiam eminentissimus
card. Norisius annotavit.</p>
<p>2. Tanta ergo fuit S. Leonis adhuc diaconi mira
prudentia ingeniique sagacitas, ut statim hujus Pelagianorum
signiferi dolos, malam fidem et simulationes
comprehenderet, qui, dumtaxat, intemperantiori
<nobr><sub></sub></nobr> amissi episcopatus cupiditate actus, in catholicorum
communionem cum omnibus honoribus et
muneribus admitti efflagitabat, ut denuo Ecclesiam
perturbaret et novis machinis impeteret. Posteaquam
vero animo omnibus periculis superiore idem Leo
hisce malis occurrisset, haereticos cum Nestorianos,
tum Pelagianos scriptis etiam exagitandos esse censuit.
Ac perinde, quasi praescius divinae sui ipsius ad
summum Ecclesiae pontificatum electionis, Cassiam
Massiliensis presbyteri verecundam taciturnitatem
crebris <strong>287</strong> adhortationibus excitavit, atque istius
propositum ac sententiam laudabili studio et imperiosissimo
affectu vicit, et quasi impulit ut septem
adversus Nestorium de Incarnatione libros scriberet
et evulgaret. In iisdem porro libris nullum prorsus
morem Pelagianis gessit, sed eos impetiit atque
proscidit. Quare etsi, a Cassiano absolutis dudum
Collationum spiritualium libellis, secum reputasset,
constituissetque se in silentii portu collocare, excusaturus
per taciturnitatis verecundiam loquacitatis
<nobr><sub></sub></nobr> audaciam, atque ut Semipelagianorum fautoris maculam,
falso omnino illi affictam, deleret, tamen ex
tam alto praemeditati silentii recessu, in publicum
formidandumque judicium, nostro adhortante Leone
atque imperante, venit, novum subiit laborem, cum
adhuc de praeteritis erubesceret. Ita profecto fassus
est idem Cassianus in epistola nuncupatoria ad Leonem,
in qua hunc etiam ita alloquitur: <em>Tua enim jam
hic magis causa quam mea vertitur, tuum magis judicium
quam meum officium periclitatur. Me enim, sive
par sim tuo imperio, sive non sim, ipsa aliquatenus
obedientiae ratio atque humilitatis excusat . . .</em> Et paulo
post haec subjicit: <em>Tua ergo haec res, tuum negotium,
tui pudoris opus est.</em></p>
<p>3. Non multum vero post, non solum fama (qua
nihil in hujusmodi rebus est celerius) usquequaque
persuasit, sed nuntii etiam praecucurrerunt, Xystum
Romanum pontificem ex hac luce migrasse. Quod
cum Pelagiani audissent, statim sibi novas clades
<nobr><sub></sub></nobr> imminere intellexerunt, si archidiaconus Leo ad
pontificatum assumeretur. Et propterea maximo timore
gravissimisque periculis cruciabantur, et quasi
in se ipsos etiam veluti de superiori loco nova fulmina
jaculanda prospiciebant. Et quidem faustis hisce
ominibus Leo Ecclesiam regere aggressus est. Nam,
ad communem fidei catholicae utilitatem, statim haereticis
omnibus et Juliano potissimum, ac caeteris
Pelagianis qui in Campania commorabantur, maximum
bellum indixit. In Italia nobis per Campaniam
constitutis, dum venerabilis et apostolico honore
nominandus Leo Manichaeos subverteret, et
contereret Pelagianos, et maxime Julianum <small>[Note: <nobr><sub></sub></nobr> Auctor lib. Promiss. Dei dimid. temp., cap. 6.]</small>.</p>
<p>Qua in re tamen eos scriptores minime esse audiendos
arbitror, qui ex Photii scriptis perperam
eruerunt sanctum Leonem in Campaniam adversus
Juliani insidias Prosperum Aquitanum destinasse.
Nec enim Photius sua in Bibliotheca tale aliquid
asseruit. Codice 54, dumtaxat, scripsit de Pelagiana
<nobr><sub></sub></nobr> haeresi renascente <small>[Note: <nobr><sub></sub></nobr> Photius, in sua Biblioth., cod. 54, pag. 20.]</small>: Post non diu rursum veluti
existere atque enasci e mala radice impudenter
cum coepisset, Romae etiam quidam pro haeresi libere
locuti sunt, quos Prosper homo sane divinus, libellis
adversus eos in vulgus editis, facile dissipavit exstinxitque,
Leone etiam nunc, quem diximus, Romanam
sedem gubernante. Non ergo Prosper, auctore
Photio, Pelagianos in Campania commorantes
evertit, nec ad eam subeundam provinciam a papa
Leone missus et destinatus fuit, ut Usserio, Caveo
aliisque placuit; sed tantummodo quosdam libellos
contra eos evulgavit, <em>qui libere pro haeresi Pelagiana
loquebantur.</em> Quibus porro verbis potius quosdam
homines indicatos esse arbitramur, qui nec Scripturarum
testimonia intelligentes, nec qua par est submissione
<nobr><sub></sub></nobr> apostolicae sedis judiciis obtemperantes,
inanem ambitiosamque scientiae speciem affectabant,
dum illius haereseos vindices videri cupiebant. Quorum
quidem consuetudo hodierno quorumdam mori
simillima est, cum saepissime garrulos, quosdam et
clamosos doctores, ne ardeliones appellem, offendamus,
qui publicas venalium librorum officinas, eo
dumtaxat animo frequentare solent, ut summa cum
libertate aliorum gesta et scripta notent et carpant,
eademque maledicis carminibus describant, cum
tamen, oh summa ingeniorum confidentia! ipsis nec
a natura, nec ab officiis, <strong>288</strong> neque a scientiarum
peritia et exercitationibus, ratione ulla datum sit de
hujusmodi facultatibus vel leviter judicare.</p>
<p>4. Ejusmodi itaque hominum loquacitatem atque
licentiam S. Prosper quatuor aut saltem tribus libellis
cohibuit. Porro autem et illud reputans, homines
videlicet, carminibus magis quam soluta oratione
delectari consuevisse, idcirco metrice conscripsit.
Praecipuum vero hosce inter libellos locum
<nobr><sub></sub></nobr> obtinet carmen illud de Ingratis, in quo contra Pelagianos,
non tantum Ecclesiae rerum gestarum seriem
describit, sed etiam omnes nefarios illius haereseos
errores in medium adducit et evertit. Annon igitur
ex hoc orationis genere populus et vulgus intelligere
poterat quali quantave reverentia illa apostolicae sedis
decreta suscipienda forent, quae jam ab omnibus Ecclesiarum
episcopis tamquam fidei tesserae habebantur?
Annon praeterea sola hujus libelli epigraphe,
omnibus qui libere pro hac haeresi loquebantur, aut
pudorem excitare potuit, aut illius legendi cupiditatem
injicere, utpote gravem indicans in opere ingratorum
animorum censuram contineri, quos quolibet
tempore cunctae nationes exhorrere et ab eorum
consuetudine segregare se consueverunt? Et sane si
ingratus is censeri debet qui pro acceptis beneficiis
nec gratias rependit nec habet, quanto magis qui beneficia
etiam se accepisse negat, et qui ingratis morem
gerens, horum vitium et causam defendere nititur?
<nobr><sub></sub></nobr> Merito igitur Pelagianos ingratorum sibi nomen
acquisivisse in dubium revocari vix potest quia
nemo (ait Martinus Steyaert) pejus ingrati animi
vitio laborat, quam ille qui voluntati ac misericordiae
divinae impie voluntatem praefert humanam, quasi
originaliter malus receptionem boni, non a summo
bono, sed a se ipso inchoet.</p>
<p>5. Hisce tamen rationibus eminentiss. Norisius
refragari videtur. Libro quippe II Pelagianae Historiae
ita de testimonio Photii scripsit: Caeterum nulli
sunt libri Prosperi contra Pelagianos, cum Photius
eos libellos vocet, intellexisse puto eos quos in Gallia
contra Semipelagianos evulgavit, quos tamen ante
Leonis pontificatum scriptos esse mihi compertum
est. Contra ingratos vero lepidum illud carmen Romae
eumdem scripsisse unus Usserius sine teste affirmat
pag. 380. Num ergo haec dissimulanda sunt?
Ne semper cum doctissimo viro negotium me habere
velle videar, ut critici, litterariae rei Veneti scriptores,
olim publicarunt, cum primum nostra Rufini
<nobr><sub></sub></nobr> editio lucem aspexit <small>[Note: <nobr><sub></sub></nobr> Veneti litter. rei scriptores, anno 1742.]</small>. An ita Norisii conjecturis
subscribere oportet, ut in nostra opinione labare
videamur? Absit ut nostra cogitatio in istuc incidat
consilium! Nec enim Photii testimonium ita est imbecillum,
ut apud nos et apud eruditorum coetum
aliquam saltem sibi non vindicet fidem. Neque praeterea
ita eidem esse adhaerendum arbitramur, ut
clarissimi doctissimique viri cardinalis Norisii conjecturas
atque rationes impetere aut rejicere audeamus.
Nimis enim turpe foret vel leviter etiam eruditissimi
hominis laedere existimationem, qui pro
Ecclesiae rebus, post tot exanilatos labores meliora
suorum studiorum catholico orbi specimina exhibuit,
cum in Pelagiana conscribenda Historia, tum in
antiquorum monumentis ornandis. Cum haec itaque
mecum reputarem, iterum conjectis oculis in Photii
<nobr><sub></sub></nobr> testimonium, utriusque scriptoris opiniones seu asserta
facile conciliari posse mihi in animum induxi,
atque ea potissimum de causa, quod Photius nullibi
asserat, Leone Romanam sedem tenente, Prosperum
ejusmodi contra Pelagianos exarasse libellos. Ait
dumtaxat: <em>Prosper, homo sane divinus, libellis adversus
eos in vulgus editis, facile dissipavit exstinxitque.</em>
Qui certe loquendi modus potius indicat Prosperum
Romae sibi nactum occasionem publicandi in
plebem etiam libellos, quos forte antea contra Pelagianos
conscripserat. Hanc autem significationem
Photii <strong>289</strong> verba praeseferre, nemo inficiabitur,
qui ad genuinum illorum verborum sensum animadvertat;
simulque recogitet nusquam propria scripta
omnibus indiscriminatim PP. communicare consuevisse.
Nec enim tanta tum erat manuscriptorum codicum
copia, ut etiam vulgi manibus tererentur.
Idcirco sat verisimile esset arbitrari Prosperum libros
quos forte ipse, auctore Norisio, in Galliis conscripserat
Romae demum in vulgus etiam edidisse,
<nobr><sub></sub></nobr> ut Pelagianorum vindices <em>dissiparet et exstingueret.</em></p>
<p>6. Postremam hanc conjecturam Hieronymi ad
Florentium epistola auget, de qua nos ipsi in Eusebii
editione disseruimus. Ibi namque annotavimus, maximam
fuisse librorum communicationem Hieronymum
inter et Rufinum. Quare ille Florentium enixe
rogat ut ubi hospitio Rufinum communem amicum
exceperit, petat ab eo sibique mittendos curet beati
Rheticii Augustodunensis episcopi commentarios in
Canticum Canticorum. Praeterea nomine cujusdam
Pauli Senis de Rufini patria reddi sibi postulat Tertulliani
codicem: <em>Interpretationem insuper Psalmorum
Davidicorum et prolixum valde de Synodis librum
S. Hilarii,</em> sua Hieronymi ipsius manu apud
Treviros exscriptum. Ex qua epistola intelligimus
codices Operum a Patribus elucubratorum ita perraros
quinto Ecclesiae saeculo fuisse, ut vix eorum
exemplaria parandi esset facultas hominibus vel
maxime pecuniosis, aut iis qui improbum amanuensium
<nobr><sub></sub></nobr> laborem subire non reformidabant. Quamvis
igitur hoc ultro demus, quod Prosperi libelli, de quibus
Photius disseruit, in Galliis ab auctore fuerint
conscripti, quid inde tamen impedimenti erat quominus
ad communis causae utilitatem in vulgus pariter
postea ederentur? Et quidem non alium Photiana
verba sensum subire nobiscum judicabunt, qui eadem
secundum grammaticae apices voluerint interpretari.
Numquid enim aliud ibi laudatus Photius,
nisi unum hoc dumtaxat innuit, nimirum sanctum
Prosperum magnum veritati lumen et adjumentum
attulisse in iis libellis pervulgandis, quibus facile
omnes vulgi tumultus compescuit, atque catholicorum
cum pietatem, tum religionem fovit, confirmavit
et auxit? Et sane vulgus ipse, quamvis in ecclesiasticis
rebus sit parum versatus, nec facile docentis
auctoritati obtemperet, quam saepissime tamen, si
necessariis negotiis curisque sit vacuus, obloquentium
sermones audire nequaquam abnuit, ac ab iisdem
veluti quodam captus illicio, cum de justitiae
<nobr><sub></sub></nobr> rigore agitur, judicum rectitudinem vel integritatem
sibi facit suspectam, de reorum criminibus frequenter
praepostere judicat, et quadam miseratione erga damnatos
motus, cum ob poenas quas luunt, tum quod
ab iis abhorret, sanctissimos Ecclesiae praesules atro
dente petere non erubescit. Ut itaque malis hisce
omnibus sanctus Prosper occurreret, simulque vulgi
pietatem et religionem foveret, ut diximus, et excitaret,
sat verisimile est eum idcirco tristibus versibus
Pelagianorum mores et instituta exagitare voluisse,
ut scilicet vulgus ipse non se falli sineret, atque
ad veritatis inquisitionem investigationemque traheret
et accenderet. Et sane non alia de causa ejus
oculis rerum gestarum seriem et ordinem, Pelagianorum
impietatem et errores cumdem subjecisse credendum
est, nisi ut deinceps divinae gratiae laudes
<nobr><sub></sub></nobr> concineret, catholicae Ecclesiae fidem et pietatem celebraret,
et ipsorum demum haereticorum gesta, dogmata,
clades, exitium atque ignominiam in oris canticum
verteret. Ejusmodi autem felicem exitum celebri
carmine de Ingratis, tum tribus aliis libellis in
vulgus editis, Prosperum assecutum fuisse, Photii
laudata verba non obscure denuntiant, sive S. Prosper
multo ante Leonis Magni pontificatum, sive hujus
pontificatus tempore eos libellos conscripserit.</p>
<br> <h4><center>
<strong>290</strong> CAPUT III.
<em>De tempore quo S. Prosper suos libellos in Pelagianos
conscripsit.</em> </center></h4>
<p>1. Jam vero nunc extra nostri instituti propositum
vagari videbimur, si horum libellorum epocham diligentius
inquirere statuamus. Sed ab hoc munere
nulla ratione abduci potui, cum ea in epocha inquirenda
omnes praecedentes scriptores lapsos esse perspexerim.
Nec enim carmen de Ingratis ad annum
<nobr><sub></sub></nobr> 429, vel ad sequentem, revocandum est; neque duo
illa epigrammata in Augustini obtrectatorem in annum
417 vel 418 rejicienda sunt, ut praecedentes
scriptores asseruerunt. Id imprimis ex Prospero ipso
colligitur, qui ita de Ingratis carmen orditur, ut plene
abolitum omne Pelagianum virus describat. At
quorsum haec Prosperi spectaret oratio, si Ecclesiae
hoste nondum eliso, adhuc tumidus per Campaniam
aliasque Italiae regiones sese extulisset? Qua porro
ratione Prosper dixisset plenam ab Ecclesia contra
Pelagianos reportatam fuisse victoriam, si horum
signifer Julianus, vel Constantinopolim, vel per Italiam
et Gallias novas turbas excitare potuisset, ut
semel et iterum in catholicam societatem irrepere
tentaret? Nec enim similes loquendi formulae, aut
ad Africae synodos, aut ad sancti Innocentii papae
decreta dumtaxat debent referri; nam, ut optime ex
ecclesiasticis monumentis intelleximus, tunc Julianus
in apertam haeresim nondum erat prolapsus, sed sub
<nobr><sub></sub></nobr> religionis ac pietatis larva nefarios errores potius
obducere conabatur. Neque de papae Zosimi constitutione,
aut de concilii Ephesini sanctionibus possunt
eadem sancti Prosperi verba interpretari, cum jam
sub Xysto et Leone Romanis pontificibus Julianus
ipse, et reliqui Pelagiani praesules, hinc atque illinc
novas turbas et molimina excitantes, episcopales sedes,
honores et ministeria ut sibi restituerentur omnibus
studiis contendebant.</p>
<p>2. Prosperi igitur carmina non alio potius quam
Xysti aut sancti Leonis tempore convenire posse nobis
videtur. Et quamvis absolute asserere haud audeamus,
istud carmen Leonis aevo fuisse conscriptum,
tamen cum ita loquatur, ut Pelagianam sobolem penitus
exstinctam describat, et veluti de confecto
bello, de parta victoria, de pace secuta mentionem
faciat, minime ejusmodi conjectura omnino debet
refelli, ut ex ejusdem Prosperi carminibus ipse lector
poterit judicare.
<br><nobr><sub></sub></nobr> Congenitae in Christo gentis mihi castus ab alto
<br>Insinuatus amor proprias excedere vires
<br>Me jubet, atque pias accendere carmine mentes:
<br>Ne post confectum celebris victoria bellum,
<br>Securos animos incauta pace resolvat,
<br>Ceu metus eliso jam nullus ab hoste supersit,
<br>Nec caput attriti virosum palpitet anguis.<br>Quod si tamen quisque contendat istud Photii dictum:
<em>Romae etiam quidam pro haeresi</em> (Pelagiana nimirum)
<em>libere locuti sunt, quos Prosper, homo sane
divinus, libellis in vulgus editis, facile dissipavit exstinxitque,</em>
de uno dumtaxat carmine de Ingratis minime
comprobari, ego quidem non multum repugnabo.
Immo, licet illud opus libellorum nomen re
ipsa subeat, tum cum ab auctore in quatuor aequales
partes fuerit divisum, quarum unicuique proprium
atque singulare argumentum respondet, ut jam cl.
<nobr><sub></sub></nobr> D. Antonius Salinas, regularis canonicus, in sancti
Prosperi ornandis Operibus probavit; tum deinde,
cum hocce orationis genus satiricos versus ad aliorum
malos mores et instituta carpenda et exagitanda
comparatos contineat, merito etiam ex hominum
loquendi usu sibi libellorum nomen vindicavit. Ne
autem negotii plenus Norisio repugnare videar, leves
has conjecturas praetereo, atque ad alios tres etiam
Prosperi libellos <strong>291</strong> contra Pelagianos editos mea
se convertit oratio. Conscripsit itaque, ut diximus,
Prosper duo alia epigrammata in sancti Augustini
obtrectatorem, quibus et celebre illud Nestorianae et
Pelagianae haereseos addidit epitaphium. Sed illa
orationum genera certe prorsus intempestiva fuissent,
si saltem Augustinus aut nondum extremam
diem clausisset, aut si alterutra ex illis haeresibus
adhuc penitus exstincta et abolita non fuisset, quae
revera duae illae haereses ad plenum exitium minime
fuerunt perductae, nisi posteaquam Augustinus diem
obierat. Cujus quidem argumenti pondus Prosperi
<nobr><sub></sub></nobr> editores praesentientes, epitaphium dumtaxat in Nestorianos
et Pelagianos serius exaratum asseruerunt;
illud videlicet ad annum 432 revocantes, cum
nimirum, e vivis sublato Augustino, duae illae haereses
in plenaria Ephesina synodo damnatae fuerunt.
At id saltem de aliis libellis asseri oportere gravissimae
conjecturae nos urgent. Quis namque reputabit
Augustino adhuc superstite alium quempiam pro ejus
nomine atque doctrina sibi vindicis partes assumere
voluisse? Annon sanctus doctor ipse, quoad vixit,
stylum semper contra suos adversarios paratum habuit,
eos vel molli brachio perstringendo, aut gravissimis
censuris eorumdem machinas destruendo? Sat
igitur verisimile est Augustinum illum, qui Adrumetinos
monachos perperam ejus scripta interpretantes
corripuit, objurgavit; qui Pelagium et Julianum perpetuo
impetiit et exagitavit; qui ab Hieronymi objectionibus
propriam doctrinam modeste purgavit; sat,
inquam, verisimile est hunc Augustinum novas illas
<nobr><sub></sub></nobr> Pelagianorum obtrectationes inultas minime reliquisse,
aut saltem debitas gratias Prospero ejus vindici
reddidisse. Reddidisset tamen, si in vivis exstitisset
adhuc cum laudatos libellos Prosper conscripsit.</p>
<p>3. Prosperi deinde duae ad Augustinum epistolae
magnum nostris conjecturis robur adjiciunt. Sed Caveum,
Usserium, Joannem Olivarium caeterosque
Prosperi editores in assignanda praedictorum libellorum
epocha gravius lapsos esse patefaciunt, si nos
tempus quo ejusmodi epistolae conscriptae fuerint
diligentius inquiramus, atque ad eorumdem argumenta
animi cogitationem convertamus. Quoad tempus
attinet, Caveus credidit anno 426 fuisse conscriptas.
Novissimus autem eorum editor sibi persuadet
exeunte anno 428, vel ineunte anno 429, scriptas
fuisse. Ita ad marginem annotavit pag. 89. Si deinde
epistolarum argumenta perpendamus, in iis palam
Prosper testatur Pelagianae haereseos reliquias in
Galliis et in plerisque aliis regionibus adauctas fuisse;
<nobr><sub></sub></nobr> maximas quoque querelas excitatas adversus ejusdem
Augustini opuscula, et praesertim contra doctrinam
libro de Correptione et Gratia explicatam. Quis autem
affirmare velit jam tum Prosperum carmen illud de
Ingratis cum caeteris libellis a Photio laudatis concinnasse
cum has epistolas scriberet? Nonne in iis recensuit
gravissimas difficilioresque quaestiones a
Pelagianis motas, quas clara luce ab illo sibi aperiri
cupiebat, et, quasi in multarum rerum intelligentia
nutans, lumen ex novis Augustini scriptis efflagitabat?
Galliam pene totam fuisse commotam, cum Prosper
haec scriberet, priori epistola declarat, et propterea
fieri studebat S. Patris sapientia et eruditione doctior,
et ut prodesset multis suo rogatu, eum interpellat,
scribens: <em>Tribue nobis in hac causa, papa
beatissime, pater optime, quantum juvante Domino
potes, diligentiam pietatis tuae, ut quae in istis quaestionibus
obscuriora et ad percipiendum difficiliore
sunt quam lucidissimis expositionibus digneris aperire</em>
<nobr><sub></sub></nobr>  <small>[Note: <nobr><sub></sub></nobr> Prosperi ad August. epist., cap. 7.]</small>. Harum autem gravissimarum quaestionum
decem argumenta statim subjicit, et interim veritus
contra tot adversarios meritis atque honoribus claros
in apertum disputationis campum prosilire, et contra
eosdem dimicare, animi fervorem silentio cohibet,
quoadusque ab Augustino obtinebit responsum.
Quibus omnibus enodatis (ita ultimum ejus epistolae
caput orditur), <em>et multis insuper quae altiore intuitu</em>
<strong>292</strong> <em>ad hanc causam pertinentia magis potes videre
decussis, credimus et speramus non solum tenuitatem
nostram disputationum tuarum praesidio roborandam,
sed etiam ipsos quos meritis atque honoribus claros
caligo istius opinionis obscurat defaecatissimum lumen
gratiae recepturos.</em> Non itaque tum Augustini obtrectatores
suis carminibus Prosper impetere poterat, non
plenam canere de Pelagianis reportatam victoriam, si
et ipse, inter alia et alia dubia jam haerens suspensus,
ab Augustino inquirebat an Christiana fides ea dissensione
violaretur, quantum periculi in adversariorum
opinione patefaceret. <em>Deinde quomodo per istam
</em><nobr><sub></sub></nobr> <em>praeoperantem et cooperantem gratiam liberum non impediatur
arbitrium,</em> explicaret. <em>Tum utrum praescientia
Dei ita secundum propositum maneat, ut ea ipsa quae
sunt proposita, sint accipienda praescita,</em> et id genus
alia, quae octavo ejusdem epistolae capite a quopiam
possunt lustrari. Sodes igitur dicant, qui duo Prosperi
epigrammata contra Augustini obtrectatorem ad annum
417 aut 418, carmen vero de Ingratis ad 430
annum revocant, an is, qui in sacris litteris homo
divinus appellatur, Pelagianos ad bellum scripto tum
advocare potuerit, cum anno 429 nondum satis de
totius controversiae cardine, fundamentis atque rationibus
erat instructus? An imparatus et inermis cum
haereticis certamen sanctus Prosper habere voluit, et,
quasi nimium sibi fidens, tum pro Ecclesiae sanctionibus,
tum pro Augustini doctrina decertavit, quando,
necdum super laudatas quaestiones institutus, animo
varias inter adversariorum opiniones interpretationesque
fluctuabat? Ficta et commentitia fabula tanto
<nobr><sub></sub></nobr> indigna viro! Praesertim cum ab Augustino, duobus
in libris, videlicet de Praedestinatione et de Dono
Perseverantiae, paulo ante diem ejus emortualem
conscriptis, objectas sibi a Prospero et Hilario Massiliensium
et Pelagianorum quaestiones enodatas
fuisse intelligamus. Quando vero Augustinus obierit,
narrat Possidius in Augustini Vita scribens: <em>Anno
430, quinto kalendas Septembris S. doctorem humanae
vitae debitum persolvisse, quo tempore Vandali Hipponem
tertium jam mensem obsidebant.</em></p>
<p>4. Ad quae omnia cum ipse sedulo animadverterem,
contra fere omnium praecedentium scriptorum
opinionem mihi persuasi sanctum Prosperum in Pelagianos
vel horum reliquias decertare aggressum,
eosdemque scripto dumtaxat impetere coepisse cum
jam Augustinus obierat. Quis ignorat tum ita in Galliis
praesertim percrebrescentibus divinae gratiae hostibus,
Augustinique obtrectatoribus, Prosperum et
Hilarium Romam ad Coelestinum pontificem profectos,
<nobr><sub></sub></nobr> ut firmo certoque testimonio, quanti apud apostolicam
sedem semper fuerit, de ejusdem sancti
Augustini doctrina declararet? Horum autem votis
Coelestinum annuisse, celebris epistola anno 430 ad episcopos
Galliae declarat, in qua non tantum scribit <small>[Note: <nobr><sub></sub></nobr> Coelestini papae epist. ad Galliae episc. cap. 2.]</small>:
<em>Augustinum sanctae recordationis virum pro vita sua
atque meritis in nostra communione semper habuimus,
nec umquam hunc sinistrae suspicionis saltem rumor
aspersit, quem tantae scientiae olim fuisse meminimus,
ut inter magistros optimos etiam ante a meis decessoribus
haberetur.</em> Huic autem epistolae <em>praeteritorum
sedis apostolicae auctoritates de gratia Dei et libero
voluntatis arbitrio</em> subjectas legimus; ut inde obloquentes
quae sequi et probare profiterentur, atque
ea omnia <em>quae sacratissima beati apostoli sedes Petri
</em><nobr><sub></sub></nobr> <em>contra inimicos gratiae Dei per ministerium praesulum
suorum sanxit et docuit,</em> intelligerent <small>[Note: <nobr><sub></sub></nobr> Prooemium auctoritatum seu capitulorum apostolicae
<nobr><sub></sub></nobr> sedis.]</small>. Quisnam
vero horum capitulorum collector fuerit, in praesentia
non inquirimus. Auctor tamen ita recentioribus
dogmatistis refragatur, ut luce hac in re clarius
ostendat Pelagianam haeresim proscriptam et judicatam
fuisse ab apostolica sede, et Africanos canones
tantum roboris obtinuisse, quantum iisdem Romani
<strong>293</strong> antistites tribuerunt, cum eosdem probarunt.
Quae sane verba cum Quesnellum aliosque
ejus asseclas gravius urgeant et male habeant, statim
subjicimus sequentia verba: <em>Necessarium igitur
fuit diligenter inquirere quid rectores Romanae Ecclesiae
de haeresi quae eorum temporibus exorta fuerat judicaverint,
et contra nocentissimos liberi arbitrii defensores
quid de gratia Dei sentiendum esse censuerint; ita ut
etiam Africanorum conciliorum quasdam sententias jungeremus,
quas ubique suas fecerunt apostolici antistites,
cum probarunt.</em> Ejusmodi porro necessitatem apostolicae
sedis judicii inquirendi et exspectandi, cum de
<nobr><sub></sub></nobr> haeresibus agitur, pleno ore nono Ecclesiae saeculo
Hincmarus Remensis Ecclesiae episcopus contra Gotescalcum
confessus est. Qui sane ad laudata verba
non provocasset, nec integra suam in epistolam
transtulisset, si illam sententiam ratam non habuisset.
Praefatus autem Hincmarus cum Petro diacono,
Floro magistro, Cresconio, Dionysio Exiguo, Ivone,
eadem capitula Coelestino tribuit, cum veluti pars
et appendix illius epistolae habeantur.</p>
<p>5. Haec itaque aliaque multa cum animo oberrarent,
contra omnium praecedentium scriptorum opinionem
constanter existimavi laudatorum libellorum
nullum a Prospero exaratum fuisse antequam Augustinus
ex hominum vita demigraret. Certe hoc uno
satis admonere visa est ejusdem Prosperi vigilantia,
qui, ut Augustino jam vita functo praesidium pararet,
Romam venit, ut super illius doctrina Coelestinum
papam consuleret. At si Prosper jam edidisset aut
evulgasset laudatos libellos, non Augustini, sed propriam
<nobr><sub></sub></nobr> apud pontificem causam egisset. Nihil enim
habet Prosper, praesertim in carmine illo de Ingratis,
quod ex Augustino non fuerit depromptum,
quodve a Massiliensibus vel Pelagianis non fuerit
in discrimen adductum, quod denique in illis decem
apostolicae sedis capitulis non appareat definitum.
Neque enim probabile est S. Prosperum quadripartito
illo carmine de Ingratis, aut adversariorum
objectiones transferre voluisse, aut ante apostolicae
sedis judicium Augustini doctrinam ab omni suspicionis
labe purgare ausum fuisse. Quid de decem
illis apostolicae sedis capitulis erit asserendum? Potuit
forte S. Prosper eadem sibi in animo praefingere,
eademque scripto exponere, <em>antequam diligenter inquireret
quid rectores Romanae Ecclesiae de Pelagiano
haeresi, quae eorum temporibus exorta erat, judicaverint?</em>
Figmentum apage! Quare, si in hoc scribendi
genere argumentum a simili valeret, utique ad librum
adversus Collatorem a Prospero editum recurrerem,
<nobr><sub></sub></nobr> quem legentes ipsi cognoscunt Augustino vita functo
fuisse conscriptum. Sed hunc cum carmine de Ingratis
fere in unum et idem tempus esse rejiciendum,
jam adducta atque mox adducenda argumenta quam
perspicue patefaciunt. Eminentissimus itaque cardinalis
Peronius <small>[Note: <nobr><sub></sub></nobr> Card. Peronius, in Resp. ad Angliae regem,
lib. V, cap. 20, pag. 13.]</small>, qui veterum catholicorum poetarum
usum habebat, multa pro eorum conscribens
defensione, asseruit eadem illos saepe alibi soluta
oratione tradidisse, quae alibi strictae commiserant,
quod ipsum sancti Paulini Nolani episcopi, de quo
ipse sermonem habebat, manifestum elficit. Eam
autem rationem maxime Prosperiano poemati de Ingratis
convenire, ipsi arbitramur, cum in eo nihil ille
scripserit, quod vel in apostolicae sedis auctoritatibus
et in aliis suis Operibus soluta <em>oratione</em> exaratis
<nobr><sub></sub></nobr> non tradiderit. Supremae autem apostolicae sedis
auctoritati validissimum certissimumque argumentum
illa carmina suppetunt, quibus canit:
<br>&nbsp;&nbsp;&nbsp;Pestem subeuntem prima recidit
<br>. . . . Sedes Romana Petri, quae pastoralis honoris
<br>Facta caput mundo, quidquid non possidet armis,
<br>Relligione tenet.</p>
<p>Libro autem adversus Collatorem fusius rerum gestarum
seriem describens, Romanorum pontificum
in Pelagianos lata judicia, servato temporum <strong>294</strong>
ordine, enumerat, atque ex Innocentio papa exordia
repetens, eadem usque ad Coelestinum perducit, ita
ad nostrum subjiciens intentum: <em>Per hunc virum</em>
(Coelestinum videlicet) <em>intra Gallias istis ipsis qui sanctae
memoriae Augustini scripta reprehendunt maleloquentiae
est adempta libertas, quando consultantium
actione suscepta, et librorum qui errantibus displicebant
pietate laudata, quid oporteret de eorum auctoritate
sentire, sancto manifestavit eloquio, evidenter pronuntians
</em><nobr><sub></sub></nobr> <em>quantum sibi praesumptionis istius novitas
displiceret qua auderent quidam adversus magistros
insolenter, insurgere, et indisciplinata calumnia praedicationi
veritatis obstrepere.</em> At Augustini nefarios obtrectatores
tertia parte illius carminis de Ingratis suggillat,
eorumdem Pelagianorum Semipelagianorumque
objectiones refellens, quibus <em>vociferantes</em> querebantur
<em>omne opus arbitrii sublatum, nec vitiis poenam
deberi, aut praemia laudi.</em> Haec autem vociferasse
Augustini obtrectatores post ejus obitum, luculentissime
cum patefactum sit, ut in his diutius immoremur
minime opus est, praesertim suffragante nobis
Photio in Bibliotheca, cod. 53, Vincentio Lirinensi,
adversus haereses cap. ultimo.</p>
<br> <h4><center>CAPUT IV.
<em>Praecedentium scriptorum argumenta eripiuntur.</em> </center></h4>
<p>1. Etsi vero ista omnia praecedenti capite, servato
<nobr><sub></sub></nobr> temporum ordine, annotaverim, nihil adhuc me praestitisse
videbitur, nisi Josephi Anthelmii, Usserii,
Cavei, Martini Steyaert, P. Salinae, aliorumque scriptorum
fundamenta eripiam. Unum itaque dumtaxat
sancti Prosperi testimonium ex cap. 3 carminis de
Ingratis depromptum adducunt, quo hocce opus superstite
Augustino conscriptum esse sibi blandiuntur.
Canit itaque sanctus Prosper:
<br>An alium in finem posset procedere sanctum
<br>Concilium, cui dux Aurelius, ingeniumque
<br>Augustinus erat? quem Christi gratia cornu
<br>Uberiore rigans, nostro lumen dedit aevo
<br>Accensum vero de lumine; nam cibus illi,
<br>Et vita, et requies Deus est, omnisque voluptas;
<br>Unus amor Christi est, unus Christi est honor illi,
<br>Et dum nulla sibi tribuit bona, fit Deus illi
<br>Omnia, et in sancto regnat sapientia templo.<br>Ita Prosper (ait Pater Salinas) <small>[Note: <nobr><sub></sub></nobr> In Operibus Sanctorum Prosperi Aquitani et
Honorati Massiliensis notis observationibusque, Romae
anno 1732, illustratis.]</small>, in quibus magistrum
optimum tamquam superstitem continenti
celebrat elogio; quomodo sane de aliis episcopis aut
<nobr><sub></sub></nobr> viris in hac causa praecipuis et fato jam functis ibidem
non loquitur?</p>
<p>2. Sed Martinus Steyaert Lovaniensis doctor in
ornando castigandove hoc opere, eodem prorsus argumento
ductus, sic ad illud verbum <em>regnat</em> annotavit.
Ex quo (verbo videlicet) aliisque toto paragrapho
verbis praesentis temporis colligitur scriptitasse
haec sancto doctore superstite. Quid autem ejusmodi
argumento imbecillius? Nam si imprimis illud
laudis genus spectemus, quo nihil sublimius neque
splendidius de beato quopiam spiritu jam cum Deo
in coelis regnante dici potest, illud sane homini
adhuc mortalem vitam agenti nonnisi cum aperta et
inverecunda assentatione convenire potest. Quo
<nobr><sub></sub></nobr> sensu, praeterea, quave ratione de uno Augustino
superstite Prosper canere potuisset: <em>Quem Christi
gratia cornu uberiore rigans nostro lumen dedit aevo
accensum de vero</em> <strong>295</strong> <em>lumine;</em> cum postmodum,
eodem jam vita functo, idem Prosper apostolicam
sedem diligentius consuluerit: An hunc sinistrae
suspicionis saltem rumor asperserit, vel an tantae
scientiae fuerit, ut inter Ecclesiae magistros optimos
esset recensendus <small>[Note: <nobr><sub></sub></nobr> Martinus Steyaert laudatus a cl. P. Joan. Antonio
Salinas canonico regulari in Operibus S. Prosperi
Romae adornatis.]</small>. Quemadmodum enim haec
inter se conciliari possint plane non video; praesertim
cum laicus homo, omni prorsus ecclesiastica
auctoritate denudatus, qualis Augustino superstite
Prosper erat, minime sibi de S. Patris scriptis judicare
arrogasset ante Coelestini papae sententiam.</p>
<p>3. Non denique praesentis temporis verba nos urgent,
cum poetarum ingenia liberiori semper utantur
licentia, tales saepissime sibi confingentes imagines,
ut veluti praesentes qui jam decesserunt describant,
et ex eorum gestis et scriptis mortuos vivere adhuc
<nobr><sub></sub></nobr> sibi persuadeant. Et quidem Prosper ibidem ad supernam
Augustini sapientiam alludit, qua Pelagianorum
Semipelagianorumque artes, molimina et errores
elusit, rejecit atque evertit. Idcirco eum post
mortem tamquam viventem in exaratis Operibus sibi
proposuit. Neque verum est toto illo paragrapho praesentis
temporis verbis uti, sed, animi cogitationes
poetice exprimere volens, modo ad praesentis, modo
ad praeteriti temporis verba recurrit, et, gradu veluti
facto, a mortali Augustini vita ad illam immortalem
qua cum Deo regnat, eum sub sapientiae nomine,
hisce verbis describit: <em>Et dum nulla sibi tribuit bona,
fit Deus illi omnia, et in sancto regnat sapientia templo,</em>
An censent laudati scriptores quibus refragamur de
sapientissimo quopiam vivente viro haec cum proprietate
dici posse? Quandonam Deus viventibus omnia
fieri consuevit, ut mortali carne adhuc circumdati in
sancto templo regnent? Hocce de Christo unigenito
Dei Filio dumtaxat cum veritate Scripturas et Patres
asseruisse, catholicis omnibus sat est exploratum;
<nobr><sub></sub></nobr> sed si alio cuipiam ejusmodi dictum aptare velimus,
cum catholica ipsa religione contendamus necesse est.</p>
<p>4. Ad quae cum serio animum convertissem, nimis
imbecillam atque infirmam eorum opinionem existimavi,
qui a Prospero laudatos libellos conscriptos
fuisse arbitrati sunt antequam Augustinus diem obiret,
vel antequam Coelestinus papa Augustini scripta
elogiis ornaret, aut denique antequam Julianus ille
Pelagianorum signifer ad plenum exitium cum suis
machinis perduceretur. Caetera vero quae a P. Salinas
subduntur, penitus cadunt, si Prosperi scribendi
scopum aut disserendi modum attendamus. Nec enim
carmine illo de Ingratis tercentenos illos proceres
qui in Pelagii causam convenerant elogiis ornare sibi
sacer poeta proposuerat, sed divinae gratiae hostes
impetere et exagitare animus illi fuit. Propterea nihil
mirum, si, excepto Aurelio, totius Romanae Africae
primate, et eximio doctore Augustino, caeterorum
omnium nomina silentio occuluit, praesertim cum
<nobr><sub></sub></nobr> Prosperi aevo eorumdem Patrum nomina in conciliorum
Actis, quae nondum interciderant, facile deprehendi
possent.</p>
<br> <h4><center>
<strong>296</strong> CAPUT V.
<em>De sancti Leonis Magni scriptis contra Pelagianos
exaratis.</em> </center></h4>
<p>1. Jam vero temporis et nostri instituti ratio postulat
ut de Magni Leonis scriptis verba faciamus.
Quod igitur ad hujus scripta attinet, nihil magnificentius,
in illius homiliis praesertim, elucet quam
divina illa doctrina sacris in litteris tradita de divinae
gratiae virtute atque muneribus. Quare exstincto Juliano,
atque deletis jam per Campaniam Pelagianis,
Romae demum obmutescentibus horum haereticorum
<nobr><sub></sub></nobr> fautoribus, quid erat quod sacra inter mysteria tanto
dignius pontifice tractare posset et frequenti populo
suadere? In maximis igitur anni solemnitatibus atque
Romanorum civium auribus, quoad vixit, aliquam
saltem orationis partem in eum scopum dirigebat, ut
Pelagianorum aliorumque haereticorum errores carperet
atque subverteret. In iis quippe modo naturalium
virium imbecillitatem infirmitatemque describit,
modo divini auxilii supernam virtutem ad aeternae
felicitatis bonum consequendum necessario requisitam
quam saepissime inculcat. Hinc totam Adami sobolem
inobedientiae peccato corruptam remansisse,
ex Apostolo, ex Evangelio aliisque sacrarum Scripturarum
testimoniis explicat. Inde maximum divinae
miserationis opus describit, quo per unigeniti Dei
Filii crucem, mortem, soluto jam nostrae redemptionis
pretio, peccati vincula confracta sunt, et, tartareae
captivitatis jugo excusso, iisdem et omnibus Adae
filiis paradisi ostium fuit reseratum. Quid plura?</p>
<p>2. Perpetuo igitur et ubique S. pontifex occasionem
<nobr><sub></sub></nobr> captat Pelagiani insectandi dogmatis, ut si forte
aliqui inter suos auditores exstitissent, qui de catholica
veritate, de apostolicae sedis sanctionibus dubitarent,
rationum tandem pondere confecti, et apostolici
sermonis auctoritate persuasi, non amplius
different Pelagium, Coelestium atque Julianum cum
eorumdem erroribus damnare. Hac potissimum de
causa populum hortatur, ut non <em>praesumeret de sua
justitia, nec de Dei misericordia diffideret, quia omnipotens
Deus, ut mirabilem faceret gratiam suam in eo</em>
(loquitur de se ipso) <em>munera sua contulit, in quo meritorum
suffragia non invenit</em> <small>[Note: <nobr><sub></sub></nobr> Serm. 1 in anniversario suae assumptionis cap. 2.]</small>. Et sequenti oratione,
cap. priori, humanae naturae imbecillitate descripta,
subdit: <em>Et tamen non desperamus, neque deficimus,
quia non de nobis, sed de illo praesumimus qui operatur
in nobis</em> <small>[Note: <nobr><sub></sub></nobr> Serm. 2 cap. 1.]</small>. Ne autem haec ita in adversae partis significationem
traherentur a quopiam, perinde quasi
arbitrari vellet humanae voluntatis vires ita per peccatum
fuisse elisas, ut arbitrii ratio prorsus deleta
<nobr><sub></sub></nobr> mansisset; quemadmodum nos Deus ad imaginem
suam reparet, ut in nobis formam suae bonitatis inveniat,
sequenti mirabili magnificaque sententia explicavit:
<em>Dat unde ipsi quoque quod operatur operemur,
accendens scilicet mentium nostrarum lucernas, et igne
nos suae charitatis inflammans, ut non solum ipsum,
sed etiam quidquid diligit diligamus.</em> Et rursus alio
loco humana corda terreno agro comparat, qui si pigro
otio et inerti desidio negligatur, terra nihil generosi
germinis pariet, et, spinis ac tribulis subdita, non
producet quae condenda sint horreis, sed quae urenda
sint flammis. Quam deinde allegoriam explicaturus,
in haec verba prorupit <small>[Note: <nobr><sub></sub></nobr> Serm. 11 de jejunio decimi mensis, et collectis
1, c. 1.]</small>: <em>Ager autem iste, dilectissimi,
rorante desuper gratia Dei, fide munitur, jejuniis
exercetur, eleemosynis seritur, orationibus fecundatur,
ut inter plantationes rigationesque nostras nullius amaritudinis
radix pullulet, nec se incrementa cujusque</em>
<strong>297</strong> <em>noxiae stirpis attollant, sed, enecato omni semine
vitiorum, convalescat seges laeta virtutum.</em> Loquitur hic
<nobr><sub></sub></nobr> sanctus pontifex in persona sacrorum praesulum, qui
in Dominico agro operarii sunt constituti.</p>
<p>3. Sed et humanae naturae infirmitati et corruptioni,
quas mordicus Pelagiani dogmatis auctores
inficiabantur, sacro baptismatis lavacro mederi ipse
S. pontifex sermone decimo septimo docet. Non ita
tamen ut, semel divini auxilii virtute originali morbo
sanato, ipse homo viribus propriis subsistere queat,
ut nullatenus mortalem hanc vitam agens ab adepta
justitiae gratia deflectere possit, et quam saepissime
deflectat. Nam cum natura nostra mutabilis sit, et
<nobr><sub></sub></nobr> de peccati labe mortalis, licet etiam jam redempta et
sacro baptismate sit renata, in quantum est passibilis,
in tantum est ad deteriora proclivis, corrumpereturque
carnali desiderio, nisi spirituali muniretur
auxilio: <em>Quia</em> (aurea sunt ista verba) <em>sicut illi numquam
deest unde corruat, ita semper praesto est unde
subsistat.</em> Nihil ergo sanctissimus noster Leo gratius
et utilius suscipere poterat, quam provinciam perpetuo
carpendi et incessendi haereticorum sectas, simulque
edocendi populum, ut eorum errores sibi caveret.
Propterea nil mirum, si in omnibus fere suis concionibus
Pelagianos taxabat, eamque haeresim tanto
rationum pondere et Scripturarum auctoritate ita
aggrediebatur, ut quamplurimos ad poenitendum
adduxerit.</p>
<p>4. Consulat lector serm. primum in Natali Domini,
quem Romana Ecclesia semper in suo Breviario
retinuit. Nonne in priori capite omnium hominum
non modo, sed infantium etiam Redemptorem
Christum Dominum appellat? <em>Asserit quippe
</em><nobr><sub></sub></nobr> <em>eum esse peccati mortisque destructorem, qui sicut nullum
a reatu liberum reperit, ita liberandis omnibus
venit.</em> Et paulo post usurpans Jobi verba illa cap. XIV,
4: <em>Nemo mundus a sorde, nec infans cujus est unius
diei vita super terram</em> <small>[Note: <nobr><sub></sub></nobr> Serm. 17 cap. 1.]</small>, unum ex fundamentalibus
hujus haereseos articulis evertit <small>[Note: <nobr><sub></sub></nobr> Serm. 1 in Natali Domini cap. 1.]</small>. Consulat etiam
cap. 5 sermonis 5 de Natali Domini, quo totis eloquentiae
nervis directe se Pelagio opponit, qui, arrogans
et tumidus praetextu humanae libertatis tuendae,
docebat <em>Adamum suo lapsu sibi dumtaxat nocuisse,
caeteros vero homines nasci in ea naturae perfectione
qua a Deo Adamus fuit conditus</em> <small>[Note: <nobr><sub></sub></nobr> Similia habet serm. 2 in Natali Domini cap. 5;
et serm. 3 cap. 5.]</small>. Contra vero
S. pontifex catholicae fidei sacramentum istud esse
docet: <em>Omnes omnino homines in Adamo periisse:
ita ut nisi Verbum Dei caro fieret, et habitaret in nobis,
nisi in communionem creaturae Creator ipse descenderet,
et vetustatem humanam ad novum principium
sua nativitate revocaret, regnaret mors ab Adam usque
in finem, et super omnes homines condemnatio insolubilis
</em><nobr><sub></sub></nobr> <em>permaneret, cum de sola conditione nascendi una
cunctis esset causa pereundi</em> <small>[Note: <nobr><sub></sub></nobr> Sibi concinit serm. 6 de Nativ. seq. cap. 3 et
cap. 6.]</small>. Atque tandem, ut
pene innumera alia loca missa faciam, consulat
lector sextum de Epiphania sermonem, cap. 4, ubi,
humanae conditionis fragilitate descripta, quae semper
in delicta prolabitur, cito minime deceptoriae
voluptati acquiescendum esse demonstrat, <em>quia nullum
sine delectatione peccatum est</em> <small>[Note: <nobr><sub></sub></nobr> Serm. 6 de Epiphania cap. 4.]</small>. Quare tot inter
tantasque carnis illecebras, atque ab infernalibus
hostibus humana circumventa natura, nullam prorsus
homo potest sibi opem sive custodiam nancisci,
si a carnalibus desideriis non recurratur ad spirituale
praesidium, et mens habens notitiam Dei sui a
consiliis se male suadentis hostis avertat. <em>Quisque
autem jam in carnalibus voluptatibus delectatus, atque
ab hostibus superatus peccatorum vinculis constringitur,
numquam sit de impunitate securus, quia si tempus
poenitentiae amiserit, locum indulgentiae non habebit.</em>
Diffidat prorsus propria virtute posse consurgere,
<nobr><sub></sub></nobr> aut saltem naturae motibus se ad justificationem disponere,
ut <strong>298</strong> Massiliensium et Semipelagianorum
turbae perperam asseruerunt, <em>sed confugiat ad
auxiliantis Dei clementiam, et vincula malae consuetudinis
ab illo poscat abrumpi, qui allevat omnes qui
corruunt, et erigit omnes elisos. Tunc enim non erit
vacua confitentis oratio, quoniam misericors Deus voluntatem
timentium se faciet, et dabit quod petitur, qui
dedit unde peteretur.</em> Sed apertius et fortius praeterea
eosdem Semipelagianos, Pelagianosque impetit et
perstringit sermone ultimo de Epiphania, cap. 3,
<nobr><sub></sub></nobr> ubi, de vera supernaque disserens virtute, asserit
eam nullam esse, <em>nec proprietatem obtinere Deitatis,
nisi spiritu visitetur Auctoris; dicente enim discipulis
suis Domino: Sine me nihil potestis facere;</em> propterea
subjicit statim: <em>Dubium non est hominem bona agentem
a Deo habere, et effectum operis, et initium voluntatis.</em></p>
<p>5. Sermone tandem 13, qui est Quadragesimae
quintus, novos arietes praeparat ad Pelagianae Semipelagianaeque
haereseos exitium, quando videlicet hominum
corda superni Spiritus virtute Dei vivi templum
fieri probaturus, domorum manufactarum exemplo
et similitudine usus est: <em>Quibus laudabili diligentia
providetur, ut si quid aut infusione imbrium, aut
turbine procellarum, vel ipsa fuerit antiquitate corruptum,
in integrum cura restituat, ita</em> (ait) <em>jugi oportet
sollicitudine praecaveri, ne quid in nostris animis
incompositum, ne quid inveniatur immundum.</em>
Sed ab humanis ad divinas supernasque res gradum
<nobr><sub></sub></nobr> postmodum faciens, sic ad nostrum intentum
mirifice ratiocinatur: <em>Quamvis enim aedificium
nostrum sine ope sui non subsistat artificis, nec fabrica
nostra possit esse incolumis, nisi ei protectio
praefuerit Conditoris, tamen quia rationabiles lapides
sumus, et viva materies, sic nos Auctoris nostri
exstruit manus, ut cum opifice suo etiam is qui reparatur
operetur.</em> Non enim hic Leo humanae voluntatis
divino subsidio suffultae et adjutae nisum cooperationem
atque liberum consensum excludit, ut
postmodum Calvinus, Jansenius, atque Quesnellus
improbe nimisque licenter asserere ausi sunt. Nec
quidem liberum hominis arbitrium ad instar lapidis,
aut alterius mortuae omnino rei se habere docuit,
sed quando gratiae divinae motibus excitatur, a Dei
obedientia se subtrahere non debet, nec ab illo bono
deficere, sine quo bonum esse non potest. Propterea
idem sanctus pontifex laudatis verbis haec subdit:
<em>Gratiae igitur Dei obedientia se humana non subtrahat,
nec ab illo bono, sine quo non potest bona esse deficiat,
</em><nobr><sub></sub></nobr> <em>ac si quid impossibile aut arduum in mandatorum
effectibus experitur, non in se remaneat, sed ad
jubentem recurrat, qui ideo dat praeceptum, ut excitet
desiderium, et praestet effectum.</em></p>
<p>Interim vero cum ista exscriberem, tanta recreabar
voluptate, ut nonnisi aegre me aliis similibus quamplurimus
referendis abstinuerim. Sed ea praetermittere
mihi opus fuit, ne lectoris amici abuterer patientia.
Caeterum habet sanctissimus noster pontifex Leo
quamplurimas alias sententias apostolici vigoris et
auctoritatis plenas, quibus non tantum Pelagiani Semipelagianique
quondam divinae gratiae hostes perstringi
et cohiberi potuere, sed alias et alias quae
Calvinum, Jansenium, Quesnellum incommodant et
urgent, et eorum turbas proscindunt. Jam vero de
aliis Magni Leonis scriptis opus est disseramus, idque
sequenti capite potissimum praestare conabimur.</p>
<br> <h4><center>
<strong>299</strong> CAPUT VI.
<em>De S. Leonis Magni epistolis ad Januarium Aquileiensem
episcopum scriptis contra Pelagianae haereseos
fautores. Quesnelli agendi ratio in his epistolis adornandis.</em> </center></h4><nobr><sub></sub></nobr> 
<p>1. Age igitur nunc referam animum ad ea quae canonice
a sancto pontifice Leone pro recipiendis in
Ecclesia desertoribus clericis Pelagianam haeresim
exsecrantibus sancita fuere. Quarto igitur ejusdem
pontificatus anno, nec Romae, nec per Campaniam
Pelagiani erroris sibilus amplius audiebatur. Si qui
autem hic aut illic hujusmodi tincti fuligine adhuc
reperiebantur, vel poenitentiam agentes amare proprios
ejurabant errores, aut saltem gravi poenarum
timore perculsi exterius catholicam fidem profiteri
simulabant, et quasi quodam velo propriam obtendere
impietatem nitebantur. Hocce postremum in
Venetorum provincia S. Septimius Altinensis Ecclesiae
episcopus contingere intellexit, qui cum animadvertisset
<nobr><sub></sub></nobr> multos suae dioecesis clericos specie dumtaxat
Pelagianam haeresim exsecrasse, qui postmodum
deinde, in catholicorum societatem cum essent
admissi, clam et quasi furtim ejuratam haeresim instaurabant,
ea de re statim Romanum pontificem suis
litteris fecit certiorem. Septimii autem epistolam
temporis injuria intercidisse, tum mihi, tum viris
omnibus eruditis persuasum est. Nec enim multo
impenso studio ad eam perquirendam reperire potuimus.
Supersunt adhuc tamen duae S. pontificis
epistolae ad Januarium episcopum Aquileiensem, Septimii
metropolitam, conscriptae, et ex utraque cum
gestarum rerum historia, tum apostolicae sedis decreta
in Pelagianos facillime recognoscuntur.</p>
<p>2. Quod ad priorem epistolam attinet, diu dubitatum
fuit ad quem ex Aquileiensibus episcopis scripta
fuerit. Veteres editores, quorumdam forte corruptorum
manuscriptorum fidem secuti, Nicetae nomen
pro Januario legerunt. Quesnellus deinde illius epistolae
epigraphem edidit mutilatam, et relicto utroque
<nobr><sub></sub></nobr> nomine, scripsit dumtaxat: <em>Epistola ad Aquileiensem
episcopum.</em> Sed ea in re secutum esse Crabbum,
Picardum, Isidorum, Coloniensem editionem
anni 1551 et nonnullos codd., asseverat. Nos autem
(ut dicemus in notis) auctoritate adducti duorum
exemplarium Vaticanorum, unius Florentini archetypi,
et alterius Vallicellani, optimae notae, Januarii
nomen intulimus, suffragante etiam nobis manuscripto
Aquileiensium episcoporum Chronico, quod
exstat in Vaticana bibliotheca, signatum num. 5286,
in quo ad rem nostram ista leguntur: Januarius fuit
ordinatus anno Domini Jesu Christi 443. Huic Januario
episcopo S. Leo scribit, ut episcopi et reliqui
clericalis ordinis, de Pelagiana et Coelestiana haeresi ad
unitatem catholicam redire volentes, in suis sedibus
non restituantur, nisi publice erroribus abrenuntiaverint.
In eodem Chronico, a Dandulo conscripto,
pariter de eodem Januario legitur: Hic in Pola civitate
Istriae natus, et catholicis disciplinis eruditus,
<nobr><sub></sub></nobr> et episcopus factus, sua prudentia et doctrina populum
sibi subditum, propter instantes persecutiones,
multis angustiis circumseptum, ab erroribus conservavit
illaesum, in cujus laudem Leo papa sic ait: <em>Lectis
fraternitatis tuae litteris.</em></p>
<p>3. Hisce autem verbis Leo alteram epistolam, quae
anno 447 conscripta fuit, orsus est, ut nota consulari
certissime innotescit. Sed cum de canonicis Leonis
sanctionibus in causa de qua agimus prius disserere
statuerimus, ab illa sermonem ordiri volumus
quae maxime ad evertendos Pelagianos esset aptissima,
et apostolicae sedis auctoritati gravissima.
<strong>300</strong> Ejusmodi vero epistola quinque distinctis capitibus
ab auctore Leone fuit divisa; et in priori capite,
ut statim ab Aquileiensis metropolitae animo
omnem suspicionem et scrupulum averteret, Romanam
sedem videlicet falsis quorumdam rumoribus
aures praebuisse, non tantum Septimii episcopi delatoris
nomen exponit, sed et acceptae accusationis
exemplaria huic epistolae subjecit, atque ad Januarium
<nobr><sub></sub></nobr> transmisit. Paucis itaque mala omnia, quibus
summi pastoris vigilantiae occurrere opus erat, hisce
verbis exprimit: <em>Relatione sancti et coepiscopi nostri
Septimii, quae in subditis habetur, agnovimus quosdam
presbyteros, et diaconos, ac diversi ordinis clericos,
quos Pelagiana aut Coelestiana haeresis habuit implicatos,
ita in vestra provincia ad communionem catholicam
pervenisse, ut nulla ab eis damnatio proprii exigeretur
erroris.</em></p>
<p>4. Suggillat post haec noster Leo segnem quorumdam
episcoporum indolem, qui, nimium dormitantes,
<em>Lupos ovium pellibus tectos ovile Dominicum introire
sinebant,</em> atque contra auctoritatem canonum et decretorum
ab ipso editorum, errantibus clericis concederent
<em>proprias relinquere Ecclesias, in quibus clericatum
aut acceperant, aut receperant, instabilitatem
suam per diversa circumferentes, amantes semper errare,
et numquam in fundamento apostolico permanere,</em>
<nobr><sub></sub></nobr> Quot autem, qualiave mala ex ejusmodi canonum
violatione in catholicae societatis detrimentum exorirentur,
statim subdit: <em>Quoniam</em> (ait) <em>qui nullo discusso
examine, nullo sunt praejudicio suae professionis
obstricti, hunc maxime expetunt fructum, ut sub velamento
communionis plures domos adeant, et per falsi
nominis scientiam multorum corda corrumpant.</em></p>
<p>5. Ad quos vero canones seu decreta a se edita S.
pontifex provocare voluerit, nemo hactenus ex tot
eruditis viris, qui ejus scripta adornarunt animadvertit
vel annotavit. Maximi tamen momenti res est,
nec sine gravi animi socordia poterat praetermitti. Ex
ea quippe suprema Romani praesulis per universum
orbem in ecclesiasticis condendis legibus auctoritas
fit exploratior; tum deinde quali quantoque honore
apostolicae sedis statuta ab omnibus aliarum Ecclesiarum
pastoribus susciperentur, plenissime innotescit.
Inquirentes nos igitur quid S. Leo iis in canonibus,
ad quos provocat, definierit, praeterea quae ex
Aquileiensi Chronico in praecedentibus laudato, cum
<nobr><sub></sub></nobr> ex epistola 12, tum ex sequenti 13, illud intelligere
potuimus. In priori quippe, quae ad Anastasium Thessalonicensem
scripta est, cap. 9, de hisce clericis
transfugis et errantibus, haec habet <small>[Note: <nobr><sub></sub></nobr> Epistola 12, ad Anastasium Thessalonicensem,
cap. 4.]</small>: <em>Alienum clericum,
invito episcopo ipsius, nemo suscipiat, nemo
sollicitet, nisi forte ex placito charitatis inter dantem
accipientemque convenerit. Itaque si contra provinciam
res agitur, transfugam clericum ad suam Ecclesiam
metropolitanus redire compellet. Si autem longius
recessit, tui praecepti auctoritate revocabitur, ut
nec cupiditati, nec ambitioni occasio relinquatur.</em> At
in altera subsequenti epistola ad episcopos metropolitanos
per Achaiam provinciam constitutos,
de clericalis vitae genere et instituto, de sacerdotalis
concordiae vinculo ab omnibus sacris ministris
custodiendo, agens, non tantum quae ad Anastasium
scripserat religiose observari mandat, sed cautum
praeterea voluit, <em>ut nullus episcopus alterius episcopi
clericum sibi audeat vindicare, sine illius ad quem pertinet
</em><nobr><sub></sub></nobr> <em>cessione, quam tamen evidentia scripta contineant,
quoniam hoc, et canonum definivit auctoritas,
et ipsa servandae unitatis ratio docet, ne omnino ordo
ecclesiasticus per hanc licentiam fiat instabilis.</em> Post
haec autem eosdem Achaiae metropolitas hisce verbis
apostolico vigore plenis allocutus est: <em>Altius itaque,
fratres charissimi, quae a nobis piae mentis affectu
decerni perspicitis, in pectora vestra descendant, ut
nos, qui sollicite cupimus servare unitatem spiritus in
vinculo pacis, praeceptionis nostrae fructum percipiamus,
et vestrae dilectionis operibus gratulemur.</em></p>
<p><strong>301</strong> 6. Praeterit hic prorsus Quesnellus quae Leo
decernere atque praecipere asseruit, atque ad illas
voces conversus: <em>Quoniam hoc et canonum definivit
auctoritas,</em> serio inquirit ad quos canones ibi S. pontifex
respexerit; sed tandem haerens, vel ad 16 Nicaenum,
vel ad Sardicenses 18 et 19, immo ad Carthaginensis
primi concilii canones S. P. respexisse
sibi videri asseverat; sed de consensu scripto tradito
<nobr><sub></sub></nobr> nullam mentionem in canonibus haberi, sincere fassus
est <small>[Note: <nobr><sub></sub></nobr> Tom. II Operum S. Leonis, in notis et observationibus
ad epist. 13, pag. 443.]</small>. Quin ergo conjicit eam disciplinam jam
primo a Leone fuisse introductam, cum jam in praecedentium
conciliorum et Romanorum pontificum
decretis non reperit expressam? Haec porro consecutio
minime dissimulanda aut praetermittenda erat
ab homine qui Leonis vitam et gesta studiose ornare
sibi instituerat. Nunc autem illa et alia similia missa
facere juvat. Tum enim diligentius ac aeque disertius
a nobis expedienda erunt, cum, plurimum Vaticanorum
archetyporum auctoritate ducti, de titulis decretorum
papae Leonis numero 49 erit agendum.</p>
<p>7. Jam vero nostri instituti ratio postulat ut ad
Pelagianos, a quibus paululum nostra oratio digressa
<nobr><sub></sub></nobr> est, revertamur. S. Leo itaque altero illius epistolae
capite, ad cohibendam effrenem clericorum Pelagianorum
audaciam, hosque ut ad nefarii dogmatis exsecrationem
adduceret, metropolitae Januario indixit:
<em>Ut, congregata apud vos synodo provincialium sacerdotum,
omnes, sive presbyteri, sive diaconi, vel cujusque
ordinis clerici, qui de Pelagianorum Coelestianorumque
consortio in communionem catholicam ea imprudentia
sunt recepti, ut non prius ad damnationem sui coarctentur
erroris; nunc saltem, postquam hypocrisis eorum
ex quadam parte delegitur, ad veram correctionem, quae
et ipsis prodesse, et nullis possit nocere, cogantur.</em> Ne
cuiquam vero audax callidumque consilium animo
insideret sub hypocrisis velo nefarium illius haereseos
virus occulere, atque ut singulis tergiversationibus
et dolis aditum praecluderet, jussit <em>Ut apertis professionibus
suis damnarent superbi erroris auctores, et
quidquid in doctrina eorum universalis exhorruit Ecclesia
detestentur, omniaque decreta synodalia, quae ad
excisionem hujus haereseos apostolicae sedis confirmavit
</em><nobr><sub></sub></nobr> <em>auctoritas, amplecti se et in omnibus approbare plenis
et apertis, ac propria manu subscriptis, protestationibus
eloquantur.</em></p>
<p>8. Quorum quidem verborum vim et pondus praesentiens
Quesnellus, ut malae susceptae causae praesidia
pareret, annotatis dumtaxat duabus illius vocibus,
<em>Decreta synodalia,</em> caeterisque dissimulatis, integrum
S. pontificis testimonium in alium omnino sensum
nisus est distorquere, ita subjiciendo <small>[Note: <nobr><sub></sub></nobr> Epist. 6, cap. 2.]</small>: Africanae
imprimis Ecclesiae Milevi et Carthaginis pluries congregatae.
Quae decreta primum a Romanis pontificibus
Innocentio, Zosimo, Bonifacio et Coelestino approbata
sunt: deinde ab oecumenica synodo Ephesina
irretractabili decreto, una cum gestis a Coelestino
papa, in eorumdem haereticorum condemnationem.
Cujus postremae annotationis vim ut ipse adaugesceret,
Ephesinorum Patrum ad Coelestinum pontificem
synodalem epistolam laudat, ea videlicet spe sibi
ratus, praecedens assertum magis magisque roborare
<nobr><sub></sub></nobr> posse. Lepide quidem Quesnellus, qui in unum multa
commiscens, sensim apostolicae sedis elevat auctoritatem
et conciliorum jura supra ipsos Romanos pontifices
extollit <small>[Note: <nobr><sub></sub></nobr> Quesnellus, tom II Operum S. Leonis, pag.
431, col. 1.]</small>. Sed jam dicat, amabo, an Ephesina
decreta in Pelagianos edita, apostolica sedes confirmaverit,
an non? Quoquoversum, jam scopulos
incurrit; nam si haec apostolicae sedis auctoritas non
confirmavit, illico ex Leonis verbis sequitur haereticos
Pelagianos ad Ecclesiam redeuntes, apertis professionibus
suis, quae ad excisionem illius haereseos
laudata synodus definierat, minime <strong>302</strong> amplecti
debuisse. Nec alia decreta synodalia amplecti se, et
in omnibus approbare plenis et apertis, ac propria
manu subscriptis, protestationibus confiteri tenebantur,
quam ea quae ad excisionem hujus haereseos
apostolicae sedis confirmavit auctoritas. Si autem
dicat ista quoque decreta ab apostolica sede fuisse
confirmata, jam nec sibi constaret, cum agens de
Chalcedonensi synodo neget hanc potestatem Romanis
<nobr><sub></sub></nobr> pontificibus inesse; nec <em>irretractabile</em> dicendum
est illud <em>decretam,</em> quod ante Romani pontificis confirmationem
irritum esse poterat.</p>
<p>9. Et quidem qui fit ut Ephesina synodus <em>irretractabili
decreto</em> praecedentium conciliorum statuta firmaverit,
una cum gestis Coelestini papae? Historiam
annotator ex proprio suo cerebro confingit. Ea quippe
in synodo nullibi actum est de robore addendo laudatorum
summorum pontificum constitutionibus.
Immo ipsi Ephesini PP. veritatis atque justitiae studio
adducti, <em>irretractabilis judicii</em> privilegium dumtaxat
Romano pontifici convenire assernerunt. Synodicam
enim epistolam hisce verbis ordiuntur . . . . . <em>Est
enim hoc vobis adeo magnis in more positum, ut in
</em><nobr><sub></sub></nobr> <em>omnibus celebres sitis, studiaque vestra Ecclesiarum
fundamenta constituatis.</em> Non itaque Ephesini Patres
fidei firmitatem arroganter sibi tribuunt, sed aiunt:
<em>In more positum, ut Romani pontifices in omnibus celebres
sint studiaque sua Ecclesiarum firmamenta constituant.</em>
An suspicandum erit laudatos Patres conciliorum
generalium jura ignorasse? Illa videlicet jura quae
in sequentibus saeculis a quibusdam pseudogmatistis
conficta sunt? Ignorarunt, inquam, quia divino afflati
Spiritu, ita a Romanorum pontificum nutibus, commonitoriis
atque decretis pendebant, ut nedum grave
facinus ab iis vel leviter resilire putaverint; verum
etiam, gravioribus exorientibus causis, apostolicam
sedem tamquam caeterarum Ecclesiarum matrem atque
magistram perpetuo habendam esse, et docuerint
atque crediderint. Incassum itaque Quesnellus sibi
effugium parare studuit, ad illa verba provocans,
quibus Ephesini PP. eam synodicam epistolam claudunt,
dicentes: <em>Porro autem, perlectis a sancta
synodo Commentariis Actorum in damnatione impiorum
</em><nobr><sub></sub></nobr> <em>Pelagianorum et Coelestianorum, Coelestii, Pelagii,
Juliani, Flori . . . . . quae a pietate tua de ipsis decreta et
constituta sunt, judicavimus et nos ea solida, firma
permanere debere, et idem omnes tecum statuimus, eos
pro depositis sive damnatis habentes.</em> Et quid effugii ex
hisce parabit, cum novos scopulos offendens, in alios
quoque incidit, quibus magis atque magis obstringitur?</p>
<p>10. Ea enim in synodo Actorum Commentaria in
impiorum Pelagianorum Coelestianorumque condemnationem
lata, dumtaxat lecta et publicata fuere;
et PP. illi ea quae jam Coelestinus papa decreverat,
firma et solida esse affirmarunt. Quid inde vero?
Num propterea sola eorumdem Actorum lectio, vel
unanimis ille PP. consensus, quo pro depositis et
damnatis ubique ii haberentur quos Romanus pontifex
damnaverat et deposuerat, tanti roboris esse
potuerunt, ut <em>firma et irretractabilia</em> apostolicae sedis
decreta redderentur, si talia reipsa non fuissent?
<nobr><sub></sub></nobr> Novum planae versutiae commentum. Quod ut cum
summa sui auctoris ignominia eripiamus, S. pontificis
Coelestini scopum et finem in iis ad concilium dirigendis
Actis opus erit animadvertamus. Neque enim
Romanus pontifex per suos legatos ad concilium
ejusmodi gesta ut robur et firmitatem acquirerent
transmisit, sed dumtaxat ut magis evulgarentur et
celerius exsecutioni traderentur. <em>Direximus</em> (ait) <em>pro
nostra sollicitudine sanctos fratres, et consacerdotes
nostros unanimes nobis, et probatissimos viros Arcadium
et Projectum episcopos, et Philippum presbyterum
nostrum, qui iis quae aguntur intersint, et quae antea a
nobis statuta sunt, exsequantur; quibus praestandum a
sanctitate vestra non dubitamus assensum</em> <small>[Note: <nobr><sub></sub></nobr> Exstat tom III Conc. p. 470, eamque variis et eruditis notis Sirmondus adornavit.]</small>. Nullus
itaque hic sermo est de apostolicae sedis <em>statutis</em> firmandis,
<strong>303</strong> sed solummodo de iis <em>exsequendis;</em>
quod munus cum ad inferiores et subditos spectet,
minime affirmandum est Coelestini papae gesta in
Pelagianorum condemnationem ab Ephesinis Patribus
<nobr><sub></sub></nobr> robur et firmitatem obtinere potuisse. Alioqui
omnes imperatorum, regum, supremorum magistratuum
constitutiones et jura, ab iis in robore et firmitate
maxime penderent quibus eorumdem exsecutionis
cura demandari solet.</p>
<p>11. Multa praeterea de Africanis, Milevi et Carthagine
canonibus noster Quesnellus comminiscitur.
Multa de Innocentii, Zosimi, Bonifacii decretis, quae
ab eadem Ephesina synodo irrevocabili sanctione
confirmata asseverat. Sed quid in scenam novator
affert? Milevi imprimis concilii Patres nullos prorsus
edidisse canones, jam sapientiores theologi ex synodica
ad Innocentium papam intellexerunt, ut in superioribus
etiam, ex Dionysio Petavio, observavimus.
Nam cum laudati Patres apostolicam sedem super
impias Pelagianorum disputationes consultam voluissent,
ne ipsis ad negligentiae culpam silentium verteretur,
<nobr><sub></sub></nobr> primo nova haereseos figmenta, sine ulla
prorsus verborum exaggeratione, indicant; tum errorum
architectos <em>in Ecclesia sanari maluisse,</em> quam
desperata salute ab <em>Ecclesia</em> resecari, si <em>necessitas</em>
nulla compelleret, asseverant. Falsitatem igitur impietatemque
maximam in Pelagianorum dictis suboluerunt,
nec tamen haereseos principibus anathemata
dixerunt, sed eorum judicium apostolicae sedi reservandum
judicarunt: <em>Quia te Dominus</em> (ita episcopi
illi apud Milevum congregati epistolam suam ad Innocentium
ordiuntur) <em>gratiae suae praecipuo munere in
sede apostolica collocavit, talemque nostris temporibus
praestitit, ut nobis potius ad culpam negligentiae valeat,
si apud tuam venerationem quae pro Ecclesia sunt suggerenda
tacuimus, quam ea tu possis vel fastidiose vel
negligenter accipere, magnis periculis infirmorum membrorum
Christi pastoralem diligentiam, quaesumus, adhibere
digneris.</em> Et in fine ejusdem epistolae ita eumdem
pontificem Innocentium compellant: <em>Sed arbitramur
(adjuvante misericordia Domini Dei nostri Jesu Christi,
</em><nobr><sub></sub></nobr> <em>qui te et regere consulentem et orantem exaudire dignatur)
auctoritati sanctitatis tuae de claro Scripturarum
lumine depromptae, facilius eos (qui tam perversa, et
perniciosa sentiunt) esse cessuros, ut de correctione potius
eorum gratulemur, quam contristemur interitu,
beatissime pater.</em> Haec Milevitani Patres ad S. Innocentium
scripsere, ex quibus non tantum nullos tum
editos canones, sed nec de iis condendis cogitatum
fuisse, perspicue intelligimus.</p>
<p>12. Demus tamen praecedentem epistolam non
percurrisse Quesnellum, sed, aliorum persuasione
deceptum, canones illos qui sub Milevitani concilii
nomine circumferuntur genuinos existimasse. Quare
igitur deinde, nulla auctoritate adductus, confingit
hos canones ab Innocentio primum, tum ab Ephesina
synodo <em>irretractabili decreto</em> fuisse firmatos? Sibi ergo
effutiendi magnam licentiam vindicat Quesnellus, ut
quodcumque pontificiae auctoritati et Ecclesiae regimini
maxime repugnans suo jure audeat defendere.
<nobr><sub></sub></nobr> Sed ad Carthaginensium conciliorum canones in eamdem
Pelagianam haeresim prolatos jam nostra se vertat
oratio.</p>
<p>13. Quid novae igitur oeconomiae in iis habetur?
Nihil prorsus, quod apostolicae sedis laedat auctoritatem;
immo sexaginta septem episcopi, qui post
Diospolitanam synodum apud Carthaginem anno 419
convenere, quae in Pelagianos secundo definierant pro
<em>tuenda salute</em> multorum, et quorumdam perversitate
<em>corrigenda,</em> prorsus infirma esse dixerunt, nisi ad iis
robur adjiciendum suprema apostolicae sedis auctoritas
accederet. <em>Hoc itaque</em> (aiunt Patres Carthaginenses
ad Innocentium) <em>gestum, domine frater, sanctae
charitati tuae intimandum duximus, ut statutis nostrae
mediocritatis etiam apostolicae sedis adhibeatur auctoritas,
pro tuenda salute multorum et quorumdam etiam
perversitate corrigenda.</em> Hujus <strong>304</strong> porro concilii
Acta excidisse, synodorum collectores annotarunt. At
vero cum inter Augustini epistolas, tum in Conciliorum
collectione, Innocentii papae ad Carthaginenses
<nobr><sub></sub></nobr> et Milevitanos Patres rescripta asservantur, quibus
haud dubie constantius nihil, nihilve firmius pro Romanae
sedis juribus asserendis desiderari potest.
Quare hic minime praeterire possumus quae Quesnellus
omnino dissimulavit, ne ejus causa pessum iret.
Igitur Innocentius primo Carthaginensium Patrum
religionis vigorem laudibus ornat, quod <em>non minus
nunc in consulendo, quam antea cum pronuntiaretis,
vera ratione firmatis, qui ad nostrum referendum approbastis
esse judicium. Scientes</em> (subjungit) <em>quid apostolicae
sedi, cum omnes hoc loco positi ipsum sequi desideremus
Apostolum, debeatur, a quo ipse episcopatus,
et tota auctoritas nominis hujus emersit; quem sequentes
tam mala jam damnare novimus, quam probare laudanda.
Vel id vero quod, Patrum instituta sacerdotali
officio custodientes, non censetis esse calcanda, quod
</em><nobr><sub></sub></nobr> <em>illi non humana, sed divina decrevere sententia, ut
quidquid quamvis de disjunctis remotisque provinciis
ageretur, non prius ducerent finiendum nisi ad hujus
sedis notitiam perveniret, ut tota hujus auctoritate justa
quae fuerit pronuntiatio firmaretur; indeque sumerent
caeterae Ecclesiae (veluti de natali suo fonte aquae suae
procederent, et per diversas totius mundi regiones puri
capitis incorruptae manarent) quid praecipere, quos
abluere, quos veluti in coeno inemundabili sordidatos
mundis digna corporibus unda vitaret.</em></p>
<p>14. Hisce ergo verbis Quesnellus se jugulatum esse
non sentit? Animadvertat, amabo, tria in his verbis
jacula contineri, quae eum confodiunt, omnesque suae
versutiae machinas impetunt atque subvertunt. Primum
videlicet episcopatus nomen, omnemque illius
auctoritatis rationem ab apostolica emergere sede,
cui de fidei causis judicare semper fuerat reservatum.
Secundum, <em>Sanctos Patres non humana, sed divina
decrevisse sententia ejusmodi causas, quamvis in disjunctis
remotisque provinciis agitatas, non prius ducerent
</em><nobr><sub></sub></nobr> <em>finiendas, nisi ad hujus sedis notitiam pervenirent,
ut tota hujus auctoritate justa quae fuerit pronuntiatio
firmaretur.</em> Tertium denique, caeteras omnes Ecclesias
ab hoc unico apostolicae sedis fonte catholicam
haurire debere doctrinam, ex qua tamquam ex puro
capite Christi et apostolorum sapientia dimanat.
Nonne itaque tria haec Quesnelli commenta plane
rescindunt? Quorsum fieri potest ut omnes caeterarum
regionum Ecclesiae in unum per pastores congregatae
apostolicae sedis sanctionibus tribuant firmitatem?
Impossibile id enim est. Nam nec membra
capiti, a quo dependent, vim et robur adjiciunt, nec
rivulorum aquae fontium a quibus deducuntur nitorem
atque dulcedinem possunt augere. Arenae ergo
semina mandat Quesnellus, confingens Romanorum
pontificum decreta in Pelagianam sobolem edita Ephesini
concilii sanctione irrevocabilia effecta fuisse.</p>
<p>15. Sed jam hujusmodi tricas praetermittamus, luculentius
<nobr><sub></sub></nobr> denuo de iisdem acturi, cum ad refellendas
non absimiles Quesnelli contentiones, de Chalcedonensi
concilio sermonem habebimus. S. Leo itaque
catholica de gratia Christi dogmata tertio jam ejusdem
epistolae capite exponit, atque Apostoli testimonio,
ad Ephesios II, 8, innixus, talem tantamque
humanae naturae originali labe sauciatae infirmitatem
inesse exaggerat, <em>ut quaevis bonorum operum donatio
divina sit praeparatio, quia non prius quisquam justificatur
virtute, quam gratia, quae unicuique principium
justitiae, et bonorum fons, atque origo meritorum est.</em>
Eidem Januario praeterea, capite quarto sequenti,
optimi vigilis partes accuratius obeundas commendat,
<em>ne per hujusmodi homines exstincta dudum scandala suscitentur,
et de exciso olim dogmate aliquid in Aquileiae
provincia ejusdem mali germen exoriatur.</em> Tum ecclesiasticae
disciplinae rigorem erga Pelagianos poenitentes
aliqua ratione volens moderatum, perfecte <strong>305</strong>
correctos, datis prius sincerae obedientiae signis, in
Ecclesiam retineri mandat. Eos vero qui, indulgentia
<nobr><sub></sub></nobr> abutentes, Romanae sedis praeceptis erant reluctaturi,
e clericalibus ordinibus primum dejectos a catholicorum
societate procul amandandos definivit.</p>
<p>16. Quinto demum capite illam ecclesiasticae disciplinae
partem in integrum revocat, qua olim cum a
SS. Patribus, tum a se ipso fuerat stabilitum: <em>Ut
nec in presbyteratus gradu, nec in diaconatus ordine,
nec in subsequenti officio clericorum ab Ecclesia ad Ecclesiam
cuiquam transire sit liberum.</em> Qui autem, quovis
ductus colore, ubi ordinatus est perseverare renuerit,
ita ut, sua quaerens, <em>non quae Jesu Christi, ad
plebem et ad Ecclesiam suam redire neglexerit, et ab
honoris privilegio, et a communionis vinculo habeatur
extraneus.</em> Atque hanc epistolam claudens, gravioribus
usus verbis sincere fassus est se vehementius
commovendum, si quae pro custodia canonum et fidei
integritate decreverat, negligerentur: <em>Quia inferiorum
</em><nobr><sub></sub></nobr> <em>ordinum culpae</em> (ait) <em>ad nullos magis referendae
sunt, quam ad desides negligentesque rectores, qui multam
saepe nutriunt pestilentiam, dum austeriorem dissimulant
adhibere medicinam.</em> Hocce S. pontificis decretum
postremum obtinet locum in manuscripta illa
collectione, quae in Vaticanis codd. inscribitur: <em>Tituli
decretorum papae Leonis.</em> Numero enim 49 legitur:
<em>Leo episcopus, de conservatione et disciplina canonum,
ne indebite et inordinate ad clericatus aliquis
praesumat accedere.</em></p>
<p>17. Laudata hactenus epistola consulari nota cum
careat, omnibus fere praecedentibus scriptoribus ut
scopulos offenderent praebuit occasionem; quos tamen
difficile nos declinare potuissemus, si eam cursim
et properanter (ut fieri solet) legissemus. Ad
Quesnelli opinionem quod attinet, censuit, <em>ad nullum
aliud tempus referendam quam ad</em> 444 <small>[Note: <nobr><sub></sub></nobr> Quesnellus, tom. II Operum S. Leonis, ad epist. 6, pag. 430, colum. 11.]</small>. Quesnello
autem subscripserunt Dupinius, Tillemontius et novissime
R. P. Bernardus de Rubeis Dominicanae regularis
familiae cultor eximius, in celebri opere De Monumentis
<nobr><sub></sub></nobr> Aquileiensis Ecclesiae. Serius autem eam
epistolam scripsisse eminentissimus cardinalis Norisius
asseverat, dicens: hanc epistolam ad Januarium
anno 447, et quidem ante quartam quae Januario
eidem inscribitur, fuisse exaratam. Nos vero, quin
alterutram in partem moveamur, adhuc tamen genuinum
hujus epistolae tempus indicabimus. Nam, ut
antea observatum est, S. pontifex primo et quinto
hujus epistolae capite Januario canones jam alias a se
editos pro clericis haereticis recipiendis observari
mandat. Ejusmodi porro canones cum in duodecima,
tum in tertia decima epistola expressos legamus, idcirco
sequitur epistolam quae in Quesnelli editione
sexto loco ponitur, duabus illis, videlicet duodecima
et tertiadecima esse posteriorem. Duodecimam autem
epistolam, quamvis consulari nota careat, tamen
in annum 445 rejiciendam esse evidentissime ex altera
sequenti intelligitur, quae cum ad episcopos metropolitanos
per Achaiam provinciam fuerit scripta
<nobr><sub></sub></nobr> <em>octavo idus Januarii, Aetio et Symmacho viris clarissimis
consulibus,</em> qui est Christi annus 446, et in ea
mentionem habeat de iis quae in praecedenti ad Anastasium
scripserat; ideo duodecima ad annum 445
referenda est. Quesnelli ergo, Tillemontii aliorumque
opinio affirmantium sextam epistolam anno 444
fuisse a S. Leone exaratam, non tantum nutat, sed
prorsus concidit, et propterea verisimiliorem Norisii
sententiam esse arbitramur, qua in annum 447 eam
rejecit.</p>
<p>18. Neque obest alteram Leonis epistolam ad Januarium
eodem anno scriptam fuisse. Quid enim?
Repugnatne Romanum pontificem duodecim mensium
spatio duas ad eumdem Italiae episcopum, gravissima
urgente causa, ut isthaec erat, epistolas mittere
potuisse? Nonne postrema conscripta <strong>306</strong> fuit
anno 447 exeunte? data quippe est III <em>kalend. Januarii,
Alipio et Ardubare viris clarissimis consulibus.</em> Potuit
ergo pontifex priorem epistolam ad Januarium scribere
<nobr><sub></sub></nobr> vel in exordio, vel circa ejusdem anni medium,
praesertim cum tanta non sit ab Urbe ad Aquileiam
itineris distantia, ut etiam quinque aut sex mensium
spatio plurium eos inter litterarum commercium intercedere
non potuerit. Ex quibus constat neque has
conjecturas infirmari, etiamsi altera ad Januarium
epistola kalend. Julii edita fuisset, ut plerique manuscripti
codices habent. In re tamen hac exploratissima
diutius haud immorabor.</p>
<br> <h4><center>CAPUT VII.
<em>De aliis atque aliis scriptorum opinionibus circa praecedentes
S. Leonis epistolas. Nostra autem statuitur.</em> </center></h4>
<p>1. Ad graviora igitur nostro sermone converso,
quid recentioribus scriptoribus tantarum disceptationum
causam dederit, paucis indicabimus. Ut itaque
<nobr><sub></sub></nobr> scriptores in diversas opiniones abirent, causam obtulerunt
unius atque ejusdem epistolae duo exemplaria.
Unum Septimio Altinensi episcopo, alterum Januario
Aquileiensi inscriptum, quod prorsus a S. pontificis
eloquentia doctrina et scribendi ratione alienum
judicarunt. Qua deinde rati persuasione, alterutrum
veluti spurium et supposititium rejiciendum esse
acerrime contenderunt. Norisius tamen, libro II Pelagianae
historiae utrumque exemplar Leoni adjudicavit,
scribens: Nam cum Januarius Leoni rescripsisset,
accepta videlicet priori illa epistola (de qua
nos in praecedentibus), se omnia ex ipsius mandato
acturum, cogendo haereticos ad publicam erroris detestationem,
voce et scripto insuper firmandam, Leo
binas ejusdem exempli litteras misit ad Septimium,
quibus ei significabat quae Januario mandasset, et ad
Januarium, quibus gratulabatur quod imperata prompte
facessebat. Cum autem haec scriberet Norisius,
se nondum in scenam Quesnellus produxerat. Is
namque in postrema Operum divi Leonis editione,
<nobr><sub></sub></nobr> libratis utriusque epistolae notis et characteribus, a
priori sensu recedens, multo opere ejusdem eminentissimi
Norisii conjecturas impetit atque refellit,
contendens hujus epistolae exemplum Altinensi episcopo
inscriptum multa suppositionis argumenta
praeseferre, et idcirco falso omnino nostro pontifici
esse adjudicatum.</p>
<p>2. Aliter autem Joseph Anthelmius ratiocinatus
est, cum censuit omnia suppositionis argumenta a
Quesnello prolata contra epistolae exemplum Altinensi
episcopo inscriptum, retorquenda esse potius
in aliud exemplar Januario Aquileiensi nuncupatum,
istudque tamquam spurium et apocryphum esse rejiciendum.
Nodum igitur quoquoversum dissolvendum
nos offendisse quis non videt? idque ea maxime de
causa, quod posteriores clarissimi scriptores, Tillemontius,
videlicet, Dupinius, Pater Bernardus de
Rubeis et alii, si qui sunt, aut in alterutram partem
moventur, aut saltem, nihil prorsus definientes, suspensi
<nobr><sub></sub></nobr> haerere maluerunt quam temere quidquam asseverare,
temporis decursu inde sperantes veritatem
nondum satis compertam, uberiori monumentorum
copia aliquando accedente, clarius esse patefaciendam.
Interim autem conjecturis minime aberrasse
Norisium asserere ausim, qui scripsit utrumque illius
epistolae exemplar ex Leone prodiisse, quorum unum
reipsa Januario inscripsit, alterum Septimio Altinensi,
ut forte is inde intelligeret, tum metropolitam
Januarium omnes sui studii nervos in Pelagianorum
clericorum exitium intendere, tum ipsum Romanum
pontificem Leonem, apud quem Pelagianos <strong>307</strong>
clericos Aquileienses Septimius postulaverat, quae
jam ad fidei integritatem necessaria videbantur praecepisse.
Ejusmodi porro sensum Norisii verba paulo
ante laudata, etiam absque ulla insipientiae aut fictionis
nota subire posse nobis persuasum est. Nec insolens,
neque a Leonis agendi consuetudine aliena
isthaec oeconomiae ratio judicanda est. Siquidem acceptis
a Septimio Altinensi epistolis circa Pelagianam
<nobr><sub></sub></nobr> luem in Aquileiae provincia grassantem, harum
exemplar Januario metropolitae transmisit, ut priorem
ad hanc epistolam iis verbis orsus sit: <em>Relatione
sancti fratris et coepiscopi nostri, quae in subditis habetur,
agnovimus quosdam presbyteros, diaconos</em> <small>[Note: <nobr><sub></sub></nobr> Epist. 6, ad Januarium.]</small>.
Quare igitur huic exemplo insistendo, alienum a Leonis
agendi ratione judicabitur, ut is accepto Januarii
rescripto, istud pariter una cum quartae decimae,
seu postremae epistolae exemplari Septimio commiserit,
ea de causa potissimum, ut is quoque sui metropolitae
<em>fidei vigorem, pastoralem curam, et apostolicae
sedis monita,</em> atque sanctiones apprime cognosceret?
Oportebat profecto Leonem ad Septimium, a
quo praecedentem relationem acceperat, rescribere;
et tunc praesertim, cum, jam lectis Januarii <em>litteris,
</em><nobr><sub></sub></nobr> <em>vigorem fidei, quem</em> olim noverat, probavit, et propterea
summi pontificis oeconomiae ratio esse potuit,
ut quemadmodum prius Septimii relationem, ut jam
diximus, priori sua epistola Januario provinciae Aquileiensis
metropolitae commisit; ita, accepto hujus
responso, et istud Septimio commiserit, subjecto illi
hujus postremae epistolae exemplari, ut hactenus gesta,
et quae in posterum exsecutioni demandanda erant
pro coercendis illius provinciae Pelagianis, praenosceret.
Caeterum ego nefas fore arbitror suspicari secundam
hanc epistolam de qua agimus, ad Januarium
conscriptam, commentitiam esse. Eam enim tamquam
genuinum Leonis fetum laudat antiquissimus
collector Dionysius Exiguus; eam ut genuinam Ecclesia
Aquileiensis semper in suis archiviis asservavit,
ut ex manuscripto Vaticano Chronico nos ipsi
jam diximus: atque denique isthaec habet omnes notas
et characteres quibus non alicui suffraganeo, sed
provinciae metropolitae eam datam fuisse sufficientissime
innotescit.</p>
<p><nobr><sub></sub></nobr> 3. Verum cum hisce conjecturis adhaereo, minime
inficiabor alterum exemplar Septimio commissum,
et in Altinensis Ecclesiae archiviis quandoque forte
repertum, aliquam corruptionis fraudem fuisse passum.
Istud suos habet naevos, ex quibus laudati scriptores
aliqua suppositionis indicia in eo subolere
contendunt. Cujusmodi illa sunt: <em>Ad metropolitanum
episcopum provinciae Venetiae scripta direximus;</em> vel
alia illa, quae immediate subduntur <small>[Note: <nobr><sub></sub></nobr> S. Leo, epist. 7, cap. 1.]</small>: <em>Quibus ad
status sui periculum cognosceret pertinere,</em> quaeque,
auctore Quesnello <small>[Note: <nobr><sub></sub></nobr> Quesnellus, tom. II, pag. 432.]</small>, nec aetatem, nec stylum S.
Leonis redolent, quamvis reipsa illius generis non
sint, ut etiam ab omni suppositionis nota vindicari
non possint. Ac primum Altinum urbs florentissima
olim fuit in Venetiae littore aedificata, ut ex Plinio,
Martiali, Tito Livio, atque antiquis geographorum
tabulis exploratum est. Quare commode verba illa,
ad <em>metropolitanum . . . provinciae Venetiae,</em> potuerunt
usurpari ad clarius designandam provinciam in qua
<nobr><sub></sub></nobr> situm erat Altinum, praesertim cum Leonis aevo metropolitanus
Aquileiensis, non unius, sed plurium
provinciarum urbes et episcopos sibi subjectos haberet.
Sedem deinde episcopalem Altinum habuisse,
conciliorum Acta abunde testantur. Siquidem Aquileiensi
synodo, anno Domini 381, sub Damaso papa
coacta, inter caeteros episcopos Italos, Gallos et Panonicos,
qui illuc convenerunt, Heliodorus quoque
episcopus Altinensis interfuit. Anno Domini praeterea
579 coacta apud Gradum synodo, ad eam convenit
Altinensis episcopus. Quinto namque loco legimus:
<em>Petrus episcopus sanctae Ecclesiae Altinatis his gestis
subscripsi.</em> De qua synodo egit Ughellius tom. V Italiae
<strong>308</strong> Sacrae. Acta quoque pseudosynodi Maranensis
hujus Petri Altinensis habent mentionem, ut constat
ex Paulo diacono, lib. III, cap. 27, quando videlicet
anno 589 Severus patriarcha Aquileiensis sui erroris
obtulit libellum. Quare maxime allucinari Quesnellum
asserendum est, qui audentius scripsit <small>[Note: <nobr><sub></sub></nobr> Ibid., pag. 437, col. 1.]</small>: Notitia
episcopalis sedis Septimii aeque obscura manet
<nobr><sub></sub></nobr> ac si numquam haec epistola innotuisset. Septimio
eam sedem attribuit impostor epistolae artifex, quae
in mentem venit, ac prout fraudis suae consilio melius
conducere putavit. Revera nihil ab Ughellio de
Altinensi hujus nominis episcopo in antiquis monumentis
inventum, quandoquidem de eo nihil in Italia
Sacra legitur. Quam lepide imponit Quesnellus,
qui pro asserenda Septimio Altini episcopali sede ex
Ughellio testimonium exposcit! Si enim, Dandulum
secutus, sermonem dumtaxat orditur ab excidio urbis
Altini, quando videlicet Paulus hujus urbis episcopus
sedem transtulit Torcellum. Sed hac in re
cum Dandulus, tum Ughellius lapsi sunt. Siquidem
eam translationem ab episcopo Paulo anno 631 factam
contendunt, quem mense sequenti obiisse asseverant.
<nobr><sub></sub></nobr> Nos tamen in Actis Romani concilii sub Agathone
pontifice legimus: <em>Paulus episcopus sanctae
Ecclesiae Altinensis provinciae Istriae, in hanc suggestionem,
quam pro apostolica nostra fide unanimiter construximus,
similiter subscripsi.</em> Hoc autem concilium
Romae habitum fuisse anno Domini 680, neminem
latere arbitror, nec alius quisquam hujus nominis
episcopus in Ughelliano catalogo recensetur. Neque
pariter obsunt duae illae voces, <em>Istriae provinciae:</em> nam
antea, Italiae rebus afflictis, et vivo adhuc Leone obsidione
capta Aquileia, soloque ab Attila Hunnorum
rege aequata, tum <em>Gothorum incursu</em> et caeterorum
Barbarorum furore quinto labente saeculo iterum
quassata, atque demum anno 579 Aquileienses episcopi
<em>Longobardorum nefandae gentis flagella minime
sustinere valentes,</em> Romani pontificis Pelagii decreto
et auctoritate, metropolitanam illam sedem Gradum
transtulerunt, et tunc <em>Gradense castrum totius Venetiae
et Istriae metropolim, suffraganeis consentientibus
episcopis, factum fuit</em> <small>[Note: <nobr><sub></sub></nobr> Gradense concilium, tom. VI Conc., p. 651.]</small>. Quod si novae Aquileiae
<nobr><sub></sub></nobr> episcopus provinciarum Venetiae et Istriae metropolita
appellabatur, cur iisdem nominibus insigniri non
potuit antequam vetus Aquileia tot clades subiret?
tum quoque Aquileiensis antistes provinciae Venetiarum
verus erat metropolita.</p>
<p>4. Nullam praeterea olent suppositionem verba
illa, <em>quibus ad statum sui periculum cognosceret pertinere.</em>
In Leonis utique aetatem et stylum optime
quadrare ii minime ibunt inficias qui norunt vel Leonem
sexta epistola ad Januarium scripsisse <small>[Note: <nobr><sub></sub></nobr> Pelagii epist., tom. VI Conc., pag. 652.]</small>: <em>Non
autem dubitet dilectio tua, nos, si (quod arbitramur)
neglecta fuerint quae pro custodia canonum et pro fidei
integritate decernimus, vehementius commovendos.</em> Totidem
verbis utitur etiam in quartadecima epistola,
quae quidem minas et futuram pontificis indignationem
indicant, si Januarius metropolita apostolicae
sedis decreta negligentiae ac contemptui tradidisset.
Nec enim primorum Romanorum pontificum auctoritas
in corrigenda coercendaque inferiorum episcoporum
<nobr><sub></sub></nobr> dissidia atque defectibus angustis finibus
concludebatur, ut eos dumtaxat comprehenderet qui
ad <em>synodum Romanam</em> tunc pertinebant, vel ad eos
qui ab eodem <em>Romano pontifice ordinabantur,</em> ut effutivit
Quesnellus <small>[Note: <nobr><sub></sub></nobr> Tom. II Operum S. Leonis, pag. 432, colum.
<nobr><sub></sub></nobr> 2, num. 3.]</small>. Longe enim lateque in universi
orbis episcopos diffundebatur, ut eos Romani pontifices
admonerent, corriperent, atque communione
privarent; quod sexcentis exemplis ex Leonis praedecessoribus
asserere possemus, nisi nostra haec
dissertatio longius quam par est progrederetur. Percurrat,
amabo, Quesnellus, dumtaxat, quae noster Leo
habet in epistolis ad Anastasium Thessalonicensem,
<strong>309</strong> ad Flavianum et Anatolium Constantinopolitanos,
Juvenalem Jerosolymitanum, ad Turribium
Asturicensem, ad Viennensis provinciae episcopos, ad
Theodoritum Cyri, qui omnes quidem, nec <em>ad Romanam
synodum</em> pertinebant, nec a Romanis ordinabantur
<em>pontificibus.</em> Eos tamen aut corripit, aut admonet,
aut communione privat, vel absolvit, e sedibus
dejicit, aut iisdem restituit, quae argumento sunt <small>[Note: <nobr><sub></sub></nobr> S. Leo, epist. 12, cap. 11.]</small>.
<nobr><sub></sub></nobr> <em>Quod de forma episcoporum quoque est orta distinctio,
et magna ordinatione provisum est, ne omnes sibi
omnia vindicarent, sed essent in singulis provinciis
singuli quorum inter fratres haberetur prima sententia,
et rursus quidam in majoribus urbibus constituti sollicitudinem
susciperent ampliorem, per quos ad unam
Petri sedem universalis Ecclesiae cura conflueret, et
nihil usquam a capite dissideret.</em> Ex quibus aliisque
gestis istuc Quesnelli assertum cadit: <em>hujusmodi
minis Leonem uti vel consuevisse in metropolitanos
episcopos.</em> Ab iisdem vero haudquaquam se Leo abstinuit,
causas cum episcopis Orientalibus agens;
quanto magis igitur iisdem uti potuit negotium cum
<nobr><sub></sub></nobr> Aquileiensi metropolita Romano patriarchatui immediate
subjecto pertracturus?</p>
<p>5. Verum se adhuc in scenam Quesnellus reducit,
contra Norisium contendens suppositionis esse argumento
quod duo illa exemplaria adamussim sibi non
respondeant. In altero autem, Januario nuncupato,
nonnullae voces, quae necessariae videntur, fuerunt
excisae: <em>Quales sunt istae, de Pelagianorum et Coelestianorum
consortio.</em> Deinde, subjicit, de redeuntibus
ab haeresi clericis aliqua decernuntur in epistola ad
Januarium quae in altera non apparent, <em>ne, videlicet,
ad superiorum ordinem promoveantur, sed in eo quem
adepti sunt perseverare sinantur.</em> Hac in re a Quesnelli
critice omnino non abhorreo, idcirco tamen
Norisianas conjecturas labare aut concidere minime
inducor ut credam. Nam quae a Quesnello objiciuntur
argumento dumtaxat esse possunt alterutrum illius
epistolae exemplar aut vulnus quoddam esse passum,
aut aliqua mantissa adauctum, quae quidem haud facile
cognosci possunt, potissimum cum vetustissima
<nobr><sub></sub></nobr> interciderint exemplaria, quorum subsidio purior et
castigatior ea epistola in lucem prodiret.</p>
<br> <h4><center>CAPUT VIII.
<em>Divi Leonis epistola 14, ad Januarium Aquileiensem, ad
examen revocatur, et Quesnelli nugae rejiciuntur.</em> </center></h4>
<p>1. Ne quidem eorum quidquam praetereamus quae ad
Leonis contra Pelagianos gesta pertinerent, novissimo
loco argumentis epistolae quartadecimae dumtaxat
opus est insistamus, quam ad Januarium episcopum
Aquileiensem scripsit. Sed in primis minime
verendum est Januarium adamussim Leonis mandatis
non obtemperavisse. Cumulatius enim in corripiendos
Pelagianos clericos operam impendisse, ex
ejus rescripto Leo intellexit. Quare, ad augendam
magisque illius vigilis pastoris curam excitandam, S.
pontifex eidem gratulatur <em>quod ad custodiam gregis
Christi pastoralem curam vigilanter exsequeretur, ne
</em><nobr><sub></sub></nobr> <em>lupi, qui sub specie ovium subintrarunt, bestiali saevitia
simplices quosque dilacerarent; et non solum ipsi nulla
correctione</em> proficerent, <em>sed etiam ea quae sunt sana</em>
corrumperent. Ejusmodi porro phrasi Pelagianos
taxare et impetere S. pontificem voluisse, haud ambigendum
est. Simili namque allegoria totidemque
fere verbis, sextae epistolae primum caput orsus est,
ut ipsi in praecedentibus annotavimus. Subdit deinde
<em>ad animae periculum pertinere, si</em> <strong>310</strong> <em>quisquam de
his qui a nobis in haereticorum et schismaticorum sectam
delapsus, et se utcumque haereticae communionis
contagione macularit, resipiscens, in communione catholica
sine professione legitimae satisfactionis habeatur.</em>
Cum autem hisce malis cuperet mederi, saluberrimas
Januario regulas observandas praescripsit; videlicet,
ut clerici Pelagiani juxta canonum constitutionem,
omnem majoris promotionis spem amittant,
sed in quo inveniuntur ordine stabilitate perpetua
maneant, si tamen iterata tinctione non fuerint maculati.</p>
<p><nobr><sub></sub></nobr> 2. Postremis hisce verbis Quesnellus insistens,
ista annotando subjecit: Hanc exceptionem addit
forte, attendens canones Africanos, cujus 27 collectionis
Africanae legitur: <em>Neque permittendum, ut
rebaptizati ad clericatus gradum promoveantur.</em> Lepida
annotatio suo quidem auctore digna. An ergo
censendum apostolicam sedem in rebaptizatorum causis
Africanos canones attendere voluisse aut potuisse?
qui id fieri potuit, si jam diutius ab Africanis episcopis,
rebaptizantium errore propugnato, schisma magnum
horrendumque conflatum fuerat, quod nonnisi
sub nova baptismi collatione homines, vel ex haeresi
ad Ecclesiam venientes, vel ab haereticis baptizatos
<nobr><sub></sub></nobr> reciperent? Sed eum errorem maxima sollicitudine
apostolica sedes praecavere atque delere laborans,
quemadmodum rebaptizantibus communicare detrectabat,
ita nec ipsos rebaptizatos ad sacros clericales
ordines promovere sinebat, ut a simili lubet ratiocinari.
Clynici siquidem (hoc est qui baptizabantur in
lecto), eodem saeculo, quamvis nullo sacrilegio ut
rebaptizati labefactarentur, tamen per ecclesiasticam
legem a Cornelio latam, ut ait Eusebius <small>[Note: <nobr><sub></sub></nobr> Eusebius, lib. I Hist. Eccles., cap. 32.]</small>, a sacris
altaris ministeriis arcebantur. Multo magis igitur
hocce irregularitatis vitio seu impedimento obstringebantur
<em>qui iterata tinctione fuerint maculati,</em> praesertim
cum eo saeculo, sub Cornelio primum, tum
sub Stephano, Romanis pontificibus, eadem rebaptizantium
quaestio jam sopita, iterum tum apud Afros
recruduerit.</p>
<p>3. Demus tamen nihil ab hisce duobus pontificibus
fuisse definitum; quid inde? Dissimulabit forte Quesnellus
quae Romana synodus sub Damaso papa sancitum
ivit? Dolendum quidem est Acta illa ad nos
<nobr><sub></sub></nobr> non pervenisse, sed supersunt illorum Patrum synodicae
litterae, quibus <em>per Africam rursum sacrilegos
rebaptizatores grassatos esse intelligimus, quos etsi
Gratiani et Valentiniani imperatorum auctoritas expulisset,
tamen ab expulsis Claudianus anno 363 fuerat
ordinatus, et ad perturbandam Romam quasi episcopus
destinatur</em> <small>[Note: <nobr><sub></sub></nobr> Epist. Rom. conc. ad Gratianum et Valentinianum,
<nobr><sub></sub></nobr> tom. II Conc., pag. 1187 anno 378 exarata.]</small>. Cum itaque Romani concilii PP. ab
utroque facinore abhorruerint, a rebaptizatione, videlicet,
et a rebaptizatorum ordinationibus, qui fieri
potuit ut jam in Romana Ecclesia irregularitatis leges
in rebaptizatos non obtinuerint? Ex hoc uno profecto
ariete prorsus cadit subdola Quesnelli annotatio, qua
sensim vellet persuasum lectoribus apostolicam sedem
quandoque aliarum Ecclesiarum factam pedissequam,
ut leges, canones ab iis fuerit mutuata. Occasionem
deinde arripere studet confingendi ex suo
ingenio argumenta, quibus Romanae Ecclesiae adjudicare
possit illum canonum codicem quem ipse
altero tomo Leoninorum Operum publici juris fecit,
<nobr><sub></sub></nobr> notis et dissertationibus adornatum. Sed animum
denique impostor advertat, Romani concilii synodicam
tum fuisse ad imperatores scriptam, quando de
Africano 27 illo canone nondum fuerat excogitatum;
illa enim referenda est in annum 378 et laudatus
canon editus fuit in concilio quinto Carthaginensi
anno 398 coacto. Verum si non Quesnellus his fidem
adhibere vult, Basilio saltem subscribat, qui in epistola
ad Amphilochium, cap, 47, <strong>311</strong> Romanam Ecclesiam
in rebaptizatorum causis suos habuisse canones
asseverat.</p>
<p>4. Sed jam ad Leonem revertamur, qui, antequam
epistolam clauderet, Januario primo ob fidei vigorem
gratulatur, tum alia nonnulla exsequenda suggerit,
ob quae maximam contentionum tempestatem
idem Quesnellus jam excitavit. Aquileiensi itaque
episcopo S. Leo praecepit ut curam suam apostolicae
sedis dispositionibus jungat et det operam <em>ut circumspecte
atque velociter impleantur quae ad totius
Ecclesiae incolumitatem et laudabiliter suggesta sunt
</em><nobr><sub></sub></nobr> <em>atque ordinata.</em> Censorium stylum hic Quesnellus
stringit, gravius in libri auctorem invehens qui de
episcopis canonice judicandis inscriptus est. Miror
(ait) supinitatem scriptoris duplici istius et quartae
epistolae loco abutentis. Canones, inquit, de non
promovendis ad superiorem clericatus gradum his
qui ab haeresi ad communionem catholicam revertuntur
pro universa ubique Ecclesia conditos fuisse
testantur haec Leonis verba: <em>det operam ut circumspecte.</em>
Quia vero illius libri auctor subjecerat:
Nec inter Nicaenos canones ejusmodi numerantur,
nec in toto Justelli codice reperiuntur; erant igitur
praeter Nicaena decreta alia quaedam, quibus et Januarium
astringi volebat S. Leo, quaeque universae
Ecclesiae in disceptandis rebus ecclesiasticis in usu
<nobr><sub></sub></nobr> erant. Quia haec, inquam, laudatus auctor subjecerat,
idcirco Quesnellus inclementius eum impetens,
haec addit: Quaenam haec hominis oscitantia, ut de
canonibus verba haec interpretari voluerit. Nonne
sole meridiano clarius est legenti ea, <em>quae laudabiliter
suggesta esse dicuntur</em> de litteris vigore fidei plenis,
quas scripserat Januarius, ad S. Leonem esse
intelligenda; <em>quae vero salubriter ordinata,</em> de hoc
ipso S. Leonis rescripto quo canonum constitutiones
praecipit custodiri? Cum igitur Quesnellus hisce
verbis laudati libri auctorem insectatur, quamplurima
alia simul congerens, ut Leonis verba in alienum
sensum distorqueat, longius a propositae quaestionis
scopo abscedit. Nec enim vetustissimam
Ecclesiae consuetudinem, nec ejus canones pro recipiendis
haereticis poenitentibus recensuit, aut patefecit.
Sed nostrum Leonem de particulari aliqua
<em>dispositione,</em> seu lege ab ipso lata pro recipiendis in
Ecclesia clericis ex haeresi Pelagiana redeuntibus,
agere, ejus phrasis et scribendi ratio praecipue produnt.</p>
<p><nobr><sub></sub></nobr> 5. Nam quamvis ea de re S. pontificis aevo multae
canonum sanctiones editae fuerint, harum nulla tamen
(si isthanc Leonis epistolam excipiamus) ejusmodi
clericis majoris promotionis spem propterea
ademit. Quare merito Quesnellum incassum conatum
arbitramur, cum eam legem ex octavo Nicaeni primi
concilii canone deduci posse asseveravit. Nihil enim
in eo canone offendimus quod ad perpetuum hocce
irregularitatis vitium pertinere videatur, vel praesentem
hanc controversiam possit dirimere. Ibidem
enim solummodo sermo occurrit de haereticorum
Catharorum reconciliatione, in quos lenitatem esse
adhibendam sancta synodus definivit, ne horum clerici
e propriis gradibus dejecti, atque inter laicos
stantes, laicorum communione donarentur, quemadmodum
cum aliarum haereseon sectatoribus Ecclesia
facere consuevit. Si igitur praeter id indulgentiae vel
lenitatis genus, nihil aliud continent et praeseferunt
<nobr><sub></sub></nobr> ista verba: <em>De his qui se Catharos, id est puros nominant,
si aliquando ad Catholicam et Apostolicam
Ecclesiam redierint, visum est sanctae et magnae synodo
ut, accepta manuum impositione, sic in clero permaneant,</em>
minime unum atque idem erit non e <em>proprio
gradu dejici,</em> et nulla prorsus ratione ad superiores
ordines umquam promoveri posse. Postremum hoc
S. Leo in epistola de qua agimus definivit; ita ut
perpetuo irregularitatis vinculo hos clericos in praecedentis
haereseos poenam obstrictos voluerit. Sed
Nicaeni <strong>312</strong> PP. dumtaxat Catharis indulgentes, ut
in ordinibus permanerent decreverunt. Quae duo
valde inter se diversa, si secum reputasset Quesnellus,
nusquam tam libere Leonis verba octavo canone
Nicaenae generalis synodi concinere scripsisset. Nihil
profecto canon habet quod Leoninis hisce sanctionibus
responderet, nihil refert de perpetua in suscepto
ordine stabilitate; nihil denique de majoris promotionis
sublata spe, quae omnia Leonis dispositionibus,
ad totius Ecclesiae incolumitatem, et laudabiliter
<nobr><sub></sub></nobr> suggesta, et salubriter ordinata fuerunt.</p>
<p>6. Ut tandem sancti pontificis dispositiones innotescant,
ejus verba subjicimus: <em>Circa quos etiam
illam canonum constitutionem praecipimus custodiri, ut
in magno beneficio habeant, si, adempta sibi omni spe
promotionis, in quo inveniuntur ordine stabilitate perpetua
maneant.</em> Perperam omnino deinde ratiocinatur
Quesnellus, asserens Leonis aevo solum Nicaenum
octavum canonem exstitisse pro recipiendis in suis
ordinibus clericis ex haeresi ad Ecclesiam redeuntibus,
idcirco ad illum S. pontificem respexisse. Ita
loqui profecto hominem omnigenam ecclesiasticae
disciplinae notitiam jactantem nimis dedecet. Etenim
quae ea in quaestione a conciliis et Patribus ante Leonis
pontificatum sancita fuere, veluti in uno corpore
<nobr><sub></sub></nobr> Nicaeni secundi concilii Patres anno 787 congesserunt.</p>
<p>7. In priori quippe hujus synodi actione, cum de
recipiendis haereticis poenitentibus ageretur, nihil
prorsus inconsultis veteribus Ecclesiae monumentis
fuit stabilitum. Propterea Joannes presbyter et monachus,
Antiochenae sedis legatus, ut eam controversiam
e medio tolleret, sacro conventui suggessit:
<em>Multorum ore celebratum est</em> (persancte pater) (Tarasium
patriarcham praesertim alloquitur) <em>quo pacto
oporteat eos recipere qui ex haeresi revertuntur. Ob id,</em>
(ait idem Joannes) <em>suademus ut sacra synodus libros
sanctorum Patrum inpraesentiarum afferri jubeat, quo
cognoscamus et consideremus quaenam in recipiendis
certa ratio conservari debeat. Tum libros afferri jussum
est</em> <small>[Note: <nobr><sub></sub></nobr> Tom. VIII Concil. pag. 1325.]</small>. Quorum lectionem minime ab octavo Nicaeni
concilii canone Constantinus, patriarchatus illius
sedis notarius, sed a quinquagesimo tertio apostolorum
orsus est, cujus antiquior interpretatio haec est:
<em>Si quis presbyter eum qui a peccato convertitur, non
</em><nobr><sub></sub></nobr> <em>receperit, sed rejicit, deponitur. Siquidem Christum
offendit, qui gaudium in coelo super peccatorem resipiscentem
oboriri dixit.</em> Cum autem ejusmodi canon,
ad omnium generatim poenitentium haereticorum indulgentiam
extenderet, sive laici, sive clerici forent,
a Tarasio statim fuit inquisitum: Est et alter canon
ea de re? Tum Constantinus notarius octavum Nicaeni
primi concilii canonem mox recitavit. Sed nec
hunc ad nuper exortam Agiomarchorum haeresim
conferre Theodorus Catanae, in Siciliae provincia
episcopus, cum contendisset, ejusdem Tarasii jussu
de aliis canonibus sciscitatum est. Quare idem notarius
sacrae et oecumenicae Ephesinae synodi canonem
tertium legit: <em>Si qui in qualibet civitate clericorum
a Nestorio, quique illud dogma sequuntur, prohibiti
sunt, ut minus recte senserint, hos, ut gradum proprium
recuperent, justum censuimus.</em> Post haec adhuc
suspensi haerebant Patres, num recipiendi essent in
sacrum ordinem qui ex haeresi revertuntur. Propterea
<nobr><sub></sub></nobr> Stephanus monachus de eo argumento divi Basilii
epistolas in manibus gestans, quae in priori ad Amphilochium
epistola de Encratitis scripserat lecta
fuere, tum alia ad Evaisenos, et quae magis ad rem
nostram conferunt, epistolae ad Occidentis episcopos
excerptae subjecerunt, in quibus de Eustathio Sebasteno
edidit sermonem. Is etenim in Arianam haeresim
pluries prolapsus, et Hermogeni episcopo illum
accusanti, et de perverso dogmate reprehendenti,
sanioris fidei confessionem tradidit, atque ita manus
impositionem ab eo nactus, postquam ille dormivit,
denuo ad Arianorum <strong>313</strong> partes defecit. Sed e
Constantinopoli expulsus, et Sebastem reversus,
defensionem attulit, et impiam suam callide celans
sententiam, verbaque non iniqua, sed quae recta sapere
videbantur praetexens, episcopatum facile consecutus
est. Cujus quidem pravae simulationis, cum
plurima alia exempla occurrerent, quae recensere
lectoris animum gravarent, idcirco dumtaxat rogamus
qui fieri potuerit irregularitatis impedimentum
<nobr><sub></sub></nobr> de quo agimus octavo illo Nicaeno canone fuisse definitum?
An Eustathii ordinatio diu post Nicaenum
concilium non contigit? illa quippe saltem in annum
376 rejici debet, qui a concilio Nicaeno 51 est. Non
igitur in octavo illo Nicaeno canone actum est de
majori promotione clericis ad Ecclesiam redeuntibus
deneganda; sed ea dumtaxat fuere sancita quae ad
eorum receptionem et reconciliationis modum, per
manuum impositionem servandum, pertinere videbantur.</p>
<p>8. Huic pariter ecclesiasticae disciplinae concinit
et illa definitio contra impios Messalianos, seu Euchitas,
in tertia oecumenica synodo habita, quam in
secundo eodem Nicaeno concilio Stephanus diaconus
recitavit, cujus postrema verba nostris hisce elucubrationibus
majus robur adiiciunt: <em>Placuit omnibus
</em><nobr><sub></sub></nobr> <em>nobis . . . quod si autem aliquis illud ipsum dogma fuerit
exsecratus, si quidem clericus exstiterit, in ea ordinatione
permaneat; si vero laicus, in Ecclesiae communionem
recipiatur.</em> Qua in re illud maxime est animadvertendum
laudati tertii oecumenici concilii Patres
servare voluisse, quae in Alexandrina synodo
anno 362 definita fuere, cum de episcopis apostatis
recipiendis sub S. Liberio papa agebatur.</p>
<p>9. Haec omnia quidem in medium adducta cumulatissime
praeseferunt canonicam Ecclesiae praxim
ante Leonis aevum servatam in haereticis recipiendis.
Sed uberiora adhuc monumenta nobis eadem septima
oecumenica synodus suppetiit, cum ex divi Cyrilli et
Athanasii Operibus deprompta, tum in Ecclesiasticis
Rufini Aquileiensis et Socratis Historiis reperta, quae
mire rem nostram, et Quesnellum ipsum in his expendendis
allucinatione laborasse, evidenti ratione
manifestant. Interim autem cum ex tot tantorumque
testimoniorum serie habeamus duas illas inter sese
maxime differre quaestiones, videlicet: An haeretici
<nobr><sub></sub></nobr> ad Ecclesiam redeuntes in suis ordinibus, quin exauctorati
dejicerentur, essent recipiendi; et an, lenitate
obtenta, in susceptis ordinibus permanentes
impedimento perpetuo essent irretiti ne ad superiores
ordines possent ascendere; jam Leonis scopus, jussio
atque decretum prodita sunt, quibus haud dubie, si
Januarius non obtemperavisset, sancti pontificis animum
vehementer commovisset, ad aliquam ei ecclesiasticam
poenam inurendam, quemadmodum postrema
illius epistolae verba produnt. <em>Non autem dubitet</em>
(ait) <em>dilectio tua, nos, si, quod non arbitramur,
neglecta fuerint quae pro custodia canonum et fidei integritate
decernimus, vehementius commovendos, quia
inferiorum ordinum culpae ad nullos magis referendae
sunt, quam ad desides negligentesque rectores, qui
multam saepe nutriunt pestilentiam, dum necessariam
dissimulant adhibere medicinam.</em></p>
<p>10. Extra jocum autem ad haec advertat annotator
Quesnellus, secumque reputet, an quilibet episcopus
<nobr><sub></sub></nobr> in iis quae ad totius Ecclesiae incolumitatem pertinent,
gravissimis hujusmodi verbis, auctoritatis atque
jurisdictionis vigore plenis, alios totius Christiani
orbis episcopos consueverit compellare, quemadmodum
ipse nimis licenter asserere ausus est. Possunt
utique aliarum Ecclesiarum episcopi scribere, suggerere,
pertractare, inquirere ea omnia quae totius
Ecclesiae utilitati prodesse possunt. Aliquod autem
definire atque statuere in ipsius Christianae reipublicae
commune bonum, solis Romanis pontificibus
extra generales synodos divinitus dumtaxat concessum
est, ut in hac caeterisque nostris dissertationibus
comprobatum est.</p>
<p><strong>314</strong> 11. De Januarii autem gestis nihil profecto
scimus; sed operae pretium est arbitrari omnia Leonis
mandata atque decreta <em>ita circumspecte et velociter</em>
fuisse ab eodem exsecutioni demandata, ut nefaria
illa Pelagianorum soboles, quae in illius provinciae
clericis potissimum grassabatur, pene deleta, et ad
exitium fuerit perducta. Nullum enim post hanc
<nobr><sub></sub></nobr> (quod sciamus) Leonem inter et Januarium epistolarum
intercessit commercium. Temporum quoque injuria
Januarii ad Leonem relatio intercidit, atque
apud suppares scriptores de rebus ibidem gestis, tam
altum servatur silentium, ut nulla gestorum mentio
habeatur. Exstat denique tamen alia S. Leonis epistola
ad Nicetam Aquileiensem Januarii successorem,
anno 458 scripta <small>[Note: <nobr><sub></sub></nobr> Epist. 129 ad Nicetam Aquileiensem.]</small>, quo quidem tempore nullas
prorsus Pelagianae sobolis ea in provincia exstitisse
reliquias, commode et rationabili ducti ratione conjicere
possumus. In ea enim noster pontifex apostolicae
sedis auctoritate septem sibi propositis consultationibus
occurrit, atque Nicetae Aquileiensi praescribit
quidve iis maxime afflictis temporibus medicinae
adhiberi oporteret, ut vulnera quae hostilitatis
adversitate religioni illata erant, sanarentur. Has
<nobr><sub></sub></nobr> autem consultationes, cum ad Pelagianorum mores,
dogmata et historiam minime pertineant, ne extra
scenam canere videamur, in praesentia praetermittimus,
sermonem tamen de iisdem habituri, cum ecclesiasticam
illius aevi disciplinam nostris animadversionibus
adornabimus.</p>
<p>12. Potius interim nos gratulari oportet tam divinum
S. Leonis Magni studium in Pelagianis evertendis,
horumque errores abolendos, optatum finem
obtinuisse. De qua re, ut certiores essemus, nisi sumus
omnia antiquitatis monumenta percurrere; eorum
videlicet, qui quinto et sexto Ecclesiae saeculo
floruerunt, nec alicubi de Pelagiana haeresi, veluti
tum gliscente, mentionem fieri offendimus. Hanc autem
nostram conjecturam confirmat, nostramque
simul gratulationem adauget, epistola prima Joannis
papae IV ad episcopos et presbyteros Scotiae directa,
quam refert etiam Beda lib. II Historiae Anglorum
cap. 19. In ea enim summus pontifex cum Rom.
clero duas discutit quaestiones, quas ei Scotiae clerus
<nobr><sub></sub></nobr> proposuerat: altera de Paschate, altera de Pelagianis
eo in regno reviviscentibus. De his namque ita
Rom. pontifex Joannes IV scribit: <em>Exposita autem
ratione Paschalis observantiae, ita de Pelagianis in eadem
epistola subdunt; et hoc quoque cognovimus, quod
virus Pelagianae haereseos apud vos denuo reviviscit,
quod omnino hortamur, ut a vestris mentibus hujusmodi
venenatum superstitionis facinus auferatur. Nam
qualiter ipsa quoque exsecranda haeresis damnata est,
latere vos non debet, quia non solum per istos ducentos
annos abolita, sed et quotidie a nobis perpetuo anathemate
sepulta</em> <small>[Note: <nobr><sub></sub></nobr> Exstat tom. VI Concil. pag. 1509.]</small>. His autem verbis si quis insistere
<nobr><sub></sub></nobr> voluerit, nostram conjecturam robur accipere haud
inficiabitur. Nam Joannes papa IV, septimo Ecclesiae
currente saeculo, anno videlicet sexcentesimo quadragesimo,
supremum catholicae societatis clavum
obtinuit, Severino summo pontifice jam vita functo.
A quo anno si bis centum annos subducamus, quemadmodum
Joannis papae testimonium praesefert, jam
superest quadringentesimus quadragesimus Christi
annus, in quo S. Leo Magnus Romanae Ecclesiae
pontifex renuntiatus est, ut ex Romanorum pontificum
tabulis intelligitur. Eo autem anno, sexcentesimo
nimirum quadragesimo, Joannem papam IV
ad Scotorum quaesita respondisse, sine ulla prorsus
animi haesitatione affirmandum est. Nam quamvis
laudata epistola temporaria careat nota, tale tamen
praesefert exordium, ut inde conjiciamus quod, vix
assumpto ad Romanum pontificatum Joanne, Scotorum
votis S. P. annuere voluerit, qui jam ad Severinum
praedecessorem suas consultationes et quaesita
direxerant, quorum perlatores Urbem non attigerunt,
<nobr><sub></sub></nobr> nisi <strong>315</strong> post ejusdem Severini interitum. Id plane
produnt ea verba quibus Joannes suam epistolam
orsus est: <em>Scripta quae perlatores ad san. mem. Severinum
papam adduxerunt, eo de hac luce migrante,
reciproca responsa ad ea quae postulata fuerant . . .</em> Jam
vero tandem has similesque alias conjecturas praetermittentes,
manum de praesenti tabula tollere deliberamus,
alia quamplurima majoris momenti in sequentibus
praestaturi, cum tandem pro nostrarum Exercitationum
coronide, de Eutychetis rebus verba statim
faciendi consilium habeamus.<span class="text-blue-600 font-bold"