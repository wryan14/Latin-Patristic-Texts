S. FULGENTII
DE REMISSIONE PECCATORUM,
AD EUTHYMIUM LIBRI DUO. <strong>(C)</strong> </center></h4>
 <h4><center>LIBER PRIMUS. </center></h4>
 <h4><center>
<strong>360</strong> CAPUT PRIMUM. </center></h4><nobr><sub></sub></nobr> 
<p>Explicare nequeo verbis, Euthymi carissime, quantum
studio tuo congaudeam: quod non solum in domo
tua positus coelestibus animum Scripturis indulges,
sed etiam sanctam vigili corde frequentas ecclesiam,
ut cum divinis eloquiis corporis exterior pulsatur
auditus, interior animae tuae pascatur affectus.
Gratiae quippe divinae opus agnoscitur, quod in domo
<nobr><sub></sub></nobr> Dei illorum colloquio spiritaliter frueris quos in amore
divinae legis fervere cognoscis; nec cum quibusdam
delectaris inutilem miscere sermonem, qui ad vitale
coelestis verbi convivium sine sua utilitate conveniunt,
et, secundum veracem coarguentis apostoli
Pauli sermonem, a veritate quidem auditum avertunt,
ad fabulas autem convertuntur <strong>(II Tim. IV, 4)</strong>. Quos
non immerito dixerim similes illis quorum stomachus,
<nobr><sub></sub></nobr> mortifero superatus fastidio, inedia magis invenitur
delectari quam cibo; et ob hoc frustra sibi
medicinales divitias appositas cernunt; quas dum recusant
percipere, nec virtutis aliquid inde, nec sanitatis
acquirunt; atque in domo medici spernentes
oblatum medelae spiritalis sibi antidotum, ad hoc cum
infirmitatibus suis intrant, ut deterius infirmi recedant.
Quibus tamen potens est Dominus verbi sui <small>[Note: <nobr><sub></sub></nobr> Ms. et editi, <em>verbi tui,</em> sed manifesto errore.]</small>
delectationem cognitionemque largiri, ut bonorum
inflammentur exemplis. Quibus admoniti negligentiam
suae cunctationis abjiciant, et effectum salutis in
ipsius medici salubribus praeceptis quaerant: ut cum
his qui, perscrutantes testimonia Domini, exquirunt
eum, ipsi quoque pro salute sua non desistant quaerere
quod possit a quaerentibus inveniri.</p>
<br> <h4><center>
<strong>361</strong> CAPUT II. </center></h4><nobr><sub></sub></nobr> 
<p>Epistola itaque quam mihi misisti, licet de corde
tuo non aliquid nobis intimarit incognitum, cordi
tamen nostro magnum incrementum laetitiae in Domino
subrogavit. Cognitum quippe nobis est, divinam
in te gratiam misericorditer operari, te saepe ac multum
de remissione peccatorum cogitare. Verumtamen
ideo nostram dixi crevisse laetitiam, quia sic adipisci
remissionem peccatorum desideras, ut ejusdem remissionis
effectum frequenter ac vigilanter inquiras.
Dicis igitur inter vos natam esse quaestionem, quam
licet ipse recolas, malui tamen verba quae in tua
continentur epistola, ipso quo a te sunt tenore posita
huic opusculo inserere: ut non solum tu ex propria
<nobr><sub></sub></nobr> dictatione recognoscas, sed etiam quisquis alius legerit,
dum cognitionis percunctatione imbuitur, ad
intelligentiam responsionis commodius instruatur.
Quaeris itaque <em>utrum rerum conditor Dominus in hoc
saeculo tantummodo quibus voluerit peccata dimittit, et
sic</em> <small>[Note: <nobr><sub></sub></nobr> Edd., <em>et si</em>]</small> <em>hinc quisquam solutus exeat; an per omnipotentiam
suam quibus in saeculo praesenti non dimisit,
exeuntibus de corpore ante diem judicii peccata dimittat,
vel in eodem die futuri saeculi.</em> Haec nempe verba
quae posui recordaris profecto tuis, ut jam dixi,
contineri</p>
<br> <h4><center>CAPUT III. </center></h4>
<p>In hujus absolutione quaestionis flagitare vos
video parvitatis nostrae sententiam. Proinde spero
in abundantia bonitatis Dei, qua sic est ille semper
<nobr><sub></sub></nobr> dives, ut exinde nostra quoque possit ditari pauperies,
et ex qua caeteris quantum vult sic donat, ut in
ea plenius ipse permaneat; quia talia nostro cordi
spiritaliter dignabitur infundere, quae et nobis dicere
prosit, et vobis audire. Sermo enim quem vobis
in Dei gratia ministramus, tunc etiam nobis prodest,
si quod vobis pro salute verbo styloque foris dicimus,
nos intus mites et humiles audiamus. Non enim
frustra David sanctissimus dicit: <em>Audiam quid loquatur
in me Dominus Deus</em> <strong>(Psal. LXXXIV, 9)</strong>. Qui auditus
proprie ad humiles pertinet. Propter quod alio
loco idem propheta dicit: <em>Auditui meo dabis gaudium
</em><nobr><sub></sub></nobr> <em>et laetitiam, et exsultabunt ossa humiliata</em> <strong>(Psal. L, 10)</strong>.
Alio loco majestas ipsa sic loquitur: <em>Super quem requiescet
Spiritus meus, nisi super humilem et quietum,
et trementem verba mea</em> <strong>(Isai. LXVI, 2)</strong>? Nec vero iste
Spiritus Dei sic super humilem et quietum requiescit,
ut non ipse quietum humilemque faciat, sed
tanquam humilem quietumque requieturus inveniat.
In eo quippe super humilem et quietum dignatur
requiescere, quia super quem requiescit, quietum et
humilem facit. Hoc ergo Spiritus sanctus operatur,
ut vitium superbiae atque inquietudinis ab homine in
quo requiescit, expellat; ac sic praeveniente sancti
<strong>362</strong> Spiritus operatione, hominis voluntatem misericorditer
immutante, omne praeteritae humanae iniquitatis
vinculum gratis data solvat remissio peccatorum.</p>
<br> <h4><center>CAPUT IV. </center></h4><nobr><sub></sub></nobr> 
<p>Non itaque de re parva disserimus, nec vile aliquid
quaerimus, cum de remissione peccatorum, quantum
divina largitas adjuvat, disputamus. Per hanc enim
de potestate tenebrarum eripiuntur quos Deus transferet
in regnum filii dilectionis suae <strong>(Colos. I, 13)</strong>.
Per ipsam (<em>al.</em> hanc) liberantur ab aeterna poena, ut
potiantur aeterna laetitia. Per illam deponitur onus,
seu quod nativitas vitiosa traxit, sive quod iniquitas
vitiosae juventutis <small>[Note: <nobr><sub></sub></nobr> Ms., <em>vitiose viventis.</em>]</small> adjecit. Per eam Christus eos
qui laborant et onerati sunt venientes ad se reficit,
quibus lene (<em>al.</em> leve) jugum levemque sarcinam suae
caritatis imponit <strong>(Matth. XI, 28)</strong>. Per ipsam gratis
justificatur (<em>al.</em> justificabitur) impius, ut reputetur
<nobr><sub></sub></nobr> fides ejus ad justitiam. Per illam caret mala vita, qua
fuerat implicatus; et accipit gratis bonam, qua fuit
indignus. Per ipsam fit ut in bona vita <small>[Note: <nobr><sub></sub></nobr> Ms., <em>in bona via.</em>]</small> deinceps,
dono misericordiae praevenientis illuminatus ambulet,
et in ea deductus misericordiae subsequentis munere
perseveret: ut indebita gratia bene vivendi donum
inchoet in homine, peccatorum remissione donata;
quod perficiat perseverandi virtute concessa. Per remissionem
peccatorum gratis homines discernuntur
ab illis qui cruciabuntur in aeternum cum diabolo,
et adjunguntur his qui sine fine regnabunt cum Christo.
Postremo talis est remissio peccatorum, ut pro
ipsa fieret homo Unigenitus Dei, pro ipsa etiam sanguis
ejus fuisset effusus. Unum horum vox angelicae
visionis aperuit; alterum vero ipse Dominus indicavit.
<nobr><sub></sub></nobr> Nam cum desponsata esset Maria mater ejus Joseph,
et, sicut evangelista testatur, priusquam convenirent,
inventa esset in utero habens de Spiritu
sancto, conceptionis illius causa nescienti Joseph
istis est verbis ab angelo nuntiata: <em>Joseph fili David,
noli timere accipere Mariam conjugem tuam: quod
enim in ea natum est, de Spiritu sancto est. Pariet
autem filium, et vocabis nomen ejus Jesum. Ipse enim
salvum faciet populum suum a peccatis eorum</em> <strong>(Matth.
I, 18, et seq.)</strong>. Quid vero aliud est a peccatis salvare,
nisi peccata dimittere? Nam et ipse Salvator noster,
qui venit salvum facere quod perierat <strong>(Matth. XVIII,
<nobr><sub></sub></nobr> 11)</strong>, ob hoc se venisse testatur, ut vocaret peccatores
in poenitentiam.</p>
<br> <h4><center>CAPUT V. </center></h4>
<p>Vocationis autem hujus ad poenitentiam principale
est beneficium, gratuita remissio peccatorum. Pro
qua idem Redemptor noster, peracto paschalis coenae
convivio, sanguinem suum enuntiat effundendum.
<em>Bibite,</em> inquit, <em>ex hoc omnes. Hic est enim sanguis
meus novi Testamenti, qui pro multis effundetur in remissionem
peccatorum</em> <strong>(Matth. XXVI, 28)</strong>. <strong>363</strong> Hanc
igitur, sicut arbitror, aut omnes, aut pene omnis qui
quolibet modo appellatur Christiano nomine, invenire
desiderat; sed interest ubi quisque, vel quando,
vel qualiter quaerat. Neque enim ad remissionem
peccatorum poterit pervenire, si quis aut veram non
<nobr><sub></sub></nobr> teneat fidem, aut negligat bonae operationis officium,
aut rectae credulitatis bonae operationi concessum
divinitus tempus mortifera praeoccupatus vanitate
contemnat. Haec namque tria, id est, fides, opus et
tempus, ita sunt simul hominibus in hac vita necessaria,
ut si cui unum ex his tribus in praesenti saeculo
defuerit, aeternae vitae particeps esse non possit; ac
per hoc nec remissionem peccatorum consequetur,
per quam ad aeternae vitae praemium pervenitur. Quod
necesse est, Domino adjuvante, divinorum testimoniorum
attestatione monstremus.</p>
<br> <h4><center>CAPUT VI. </center></h4>
<p>Prae omnibus itaque, nobis est firma credulitate
retinendum, misericordem et justum esse Dominum
<nobr><sub></sub></nobr> Deum nostrum. Hinc enim facile potest inquirentibus
apparere, qualibus peccata Deus dimittat, ubi dimittat,
quando dimittat. Quibus cognitis, nec pravam
quisquam retineat de Deo sententiam, nec conversionem
suam negligat, nec a catholica Ecclesia discedat;
aut si quis discessit, celeriter revertatur; nec
de tempore sibi velit insulsa cogitatione blandiri, si
ad Deum in hac vita quisquam converti nolens, et
usque ad mortem iniquitatibus serviens, post hanc
vitam se credat adepturum remissionem peccatorum,
quando jam praejudicatus tempore tribulationis
(<em>forte</em> retributionis) divinae non peccatum possit vitare
conversus, sed supplicii maneat aeternitate
damnandus. Multis enim multiplicibusque fraudibus
viam coelestis itineris diabolus claudere nititur et celare,
cujus hoc est incessabile studium, ut ad cruciatus
<nobr><sub></sub></nobr> sui societatem miserorum turbam, quantumcunque
potuerit, vel trahat illectam, vel cogat invitam.
Nonnullos quippe facit, abjecta consideratione divinae
justitiae, solam Dei misericordiam cogitare; ut conversionem
suam negligant, existimantes se, etiamsi
usque in finem criminosam duxerint vitam, remissionis
beneficio potituros esse. Alios autem (<em>al.</em> aut)
cogit aut illicit, Ecclesiae catholicae gremio derelicto,
ad haereses vel schismata depravati cordis caecitate
transire. Quorum animos deceptione falsae
promissionis illaqueat, ut vel putent se recto fulciri
dogmate, vel sperent sibi pro sola cordis credulitate
futurum remissionis beneficium, etiamsi ficto animo,
pro temporis vel commoditate vel metu, mortifero
<nobr><sub></sub></nobr> haereticorum consortio usque ad mortem teneantur
innexi; minus considerantes illam Salvatoris nostri
sententiam dicentis: <em>Qui me confessus fuerit coram
hominibus, confitebor et ego eum coram Patre meo,
qui in coelis est; et qui me negaverit coram hominibus,
negabo et ego eum coram Patre meo, qui in coelis est</em>
<strong>(Matth. X, 32)</strong>. Et alio loco: <em>Qui me erubuerit, et sermones
meos, hunc Filius hominis erubescet, cum venerit
in majestate sua, et Patris, et sanctorum angelorum</em>
<strong>(Luc. IX, 26)</strong>. Plerisque vero humani generis
inimicus ad hoc peccatorum <strong>364</strong> suorum recordationem
molitur ingerere, ut vel obduratis desperationem
remissionis injiciat, et eos remedio conversionis
excludat. Haec autem omnia non ob aliud fraudulenta
semper agit obtectus fallacia, nisi ut opportunitatem
<nobr><sub></sub></nobr> temporis adimat, qua conversis potest donari
remissio; ac sic, quantum ad ejus attinet malignitatem,
si fieri possit, nemo perveniat ad salutem.
Deum namque misericordem justumque esse cognoscit,
nec ignorat quod peccatorum remissionem
sola de Deo possit elicere cordis vera conversio.
Scit etiam quod non alibi quam in solo gremio Catholicae
Matris dimitti possint peccata conversis; nec
eum latet in praesenti tantum saeculo remissionem
omnium peccatorum conversis posse concedi: ubi
humanum genus, per constitutum divinitus ordinem
decessione morientium, successioneque nascentium,
carnalis nativitatis nexu non injuste constringitur,
atque spiritali nativitate gratis enodatur: ubi etiam
omnem reatum aut solvit conversio, aut insolubilem
<nobr><sub></sub></nobr> facit, seu vanae spei neglectio nutrita, sive desperatione
roborata et usque in finem retenta cordis obdurati
nequitia.</p>
<br> <h4><center>CAPUT VII. </center></h4>
<p>Sed jam suscepti operis compellit instantia ut omnia
quae superius intimavi, debita disputatione atque
Scripturarum sanctarum attestatione perdoceam.
Enimvero utriusque veridica series Testamenti cuncta
quae ad proventum pertinent humanae salutis non
tacet; ut nihil sit quod in posterum contemptor
damnandus excuset. Principaliter igitur omnis Scriptura
divinitus inspirata unum verum ac solum Deum,
illam scilicet Trinitatem, id est, Patrem, et Filium,
et Spiritum sanctum, tam misericordem praedicat
<nobr><sub></sub></nobr> esse quam justum. Ipsi enim ex persona Ecclesiae
dicitur: <em>Misericordiam et judicium cantabo tibi, Domine</em>
<strong>(Psal. C, 1)</strong>. De illo etiam canitur: <em>Misericors
Dominus et justus, et Deus noster miserebitur</em> <strong>(Psal.
CXIV, 5)</strong>. Alio quoque loco: <em>Quoniam justus Dominus
et justitias dilexit, aequitatem vidit vultus ejus</em>
<strong>(Psal. X, 8)</strong>. Denuo dicitur: <em>Universae viae Domini
misericordia et veritas</em> <strong>(Psal. XXIV, 10)</strong>. Et rursus:
<em>Quoniam misericordiam et veritatem diligit Dominus</em>
<strong>(Psal. LXXXIII, 12)</strong>. In primo quoque decalogi praecepto
justum se idem Dominus (<em>al.</em> Deus) misericordemque
sic intimat: <em>Ego sum Dominus Deus tuus,
Deus zelans, qui reddo peccata patrum in filios, in
tertiam et quartam progeniem, in his qui oderunt me;
et faciens misericordiam in millia millium his qui
</em><nobr><sub></sub></nobr> <em>amant et custodiunt praecepta mea</em> <strong>(Exod. XX, 5)</strong>. Propterea
Moyses dicit: <em>Dominus Deus indulgens et misericors,
patiens et multae misericordiae et verax, justitiam
custodiens et misericordiam in millia, auferens
iniquitates et injustitias et peccata. Et non purificabit
reum, adducens peccata patrum in filios filiorum in tertiam
et quartam progeniem</em> <strong>(Exod. XXIV, 6)</strong>. Per
Esaiam quoque suam Dominus misericordiam justitiamque
commemorat, dicens: <em>Ego Deus, et non
alius praeter me, justus, et salvans: non est alius praeter
me. Convertimini ad me, et salvi eritis</em> <strong>(Isai.
XLV, 21)</strong>.</p>
<br> <h4><center>
<strong>365</strong> CAPUT VIII. </center></h4>
<p>His igitur atque innumeris hujusmodi testimoniis,
quibus Dominus Deus noster misericors praedicatur
<nobr><sub></sub></nobr> et justus, ostenditur quantum diligenda sit ejus misericordia,
quantumque justitia metuenda monstratur.
<em>Misericors</em> enim <em>et miserator Dominus, patiens
et multum misericors et verax,</em> sicut novit a converso
submovere supplicium, sic in eo qui converti noluerit,
nullatenus sinit inultum remanere peccatum. Idcirco
si quos in praesenti saeculo pia Dei bonitas a
dominatione peccati non liberat, ipsos in futuro severitas
justa condemnat. Hinc est quod divinis indesinenter
eloquiis mali salubriter admonentur, ne
remaneant in servitute peccati, sed misericordiam
justi Dei, dum sunt in hac vita, requirant. Bonis quoque
praecipitur <strong>(Psal. II, 11, 12, 13)</strong>, ut servientes
Domino in timore, et exsultantes ei cum tremore,
apprehendant disciplinam; ne quando irascatur Dominus
<nobr><sub></sub></nobr> et pereant de via justa. Ipse itaque Deus qui
est misericors et justus, sicut admonet, ut propter
justitiam et misericordiam timeatur et diligatur a
malis, ut conversi careant poena quam justitia minatur,
et accipiant indulgentiam quam misericordia
pollicetur, sic admonet ut propter justitiam et misericordiam
diligatur et timeatur a bonis, quo possint
qui ejus praeventi misericordia boni sunt, et dilectione
misericordiae in bonis operibus permanere, et
timore justitiae a peccatis semetipsos sollicite custodire;
et consideratione propriae infirmitatis instructi
nunquam de suis viribus confidant, sed divinae virtutis
auxilium jugiter et humiliter poscant.</p>
<br> <h4><center>CAPUT IX. </center></h4>
<p><nobr><sub></sub></nobr> Debet ergo et a bonis et a malis tam misericordia
diligi quam justitia formidari: ne vel boni diligentes
misericordiam Dei, justitiam non timeant, et laqueos
diaboli seducentis incurrant; vel mali solam justitiae
severitatem considerantes, non quaerant, cum invenire
possunt per conversionem, misericordiae beneficium,
ac sic obdurati non solum remissionem peccatorum
denegent, quin etiam peccata multiplicare non
cessent. Hoc enim bicipiti laqueo frequenter diabolus
captivat incautos; ut aut spe vana futurae remissionis
obtusi, nolint justitiae timore converti; aut remissionem
omnimodis desperantes, conversionem negligant,
<nobr><sub></sub></nobr> et habenas iniquitatibus relaxantes, dum desperant
indulgentiam, currant praecipites in gehennam.
Ac sic ille callidus humani generis inimicus,
alios desperationis temeritate praecipitat, alios autem
fallacis spei deceptione supplantat. Propter quod beatus
Paulus <strong>(II Cor. XIII, 3)</strong>, in quo locutus est Christus,
bene viventibus scribens, sic eorum commendat
obedientiam, ut cum metu et tremore salubris operationis
jubeat talibus inesse cautelam. Dicit enim
Philippensibus: <em>Itaque, carissimi mei, sicut semper
obedistis, non ut in praesentia mea (al.</em> mei) <em>tantum,
sed multo magis nunc in absentia mea, cum metu et
tremore vestram salutem operamini. Deus est enim qui
operatur</em> <strong>366</strong> <em>in vobis et velle et perficere, pro bona
voluntate</em> <strong>(Philip. II, 12)</strong>. His verbis beatus Paulus
<nobr><sub></sub></nobr> justum utique Deum insinuat, cum metum tremoremque
servandum fidelibus praecepit in operibus bonis.
Misericordem quoque praedicat, quem in eis operari
dicit et velle et perficere, pro bona voluntate. Neque
enim a bene operantibus juste timeretur, si justus
non esset; nec omne bonum voluntatis et operis
ipse in eis operaretur, si misericors non fuisset.
Hunc justitiae divinae timorem terribili denuo praedicatione
justis vehementer apostolus Paulus inculcat,
dicens: <em>Qui se existimat stare, videat ne cadat</em> <strong>(I Cor.
X, 12)</strong>. Et rursus: <em>Fratres, si praeoccupatus fuerit
homo in aliquo delicto, vos qui spiritales estis, instruite
hujusmodi in spiritu lenitatis, considerans teipsum,
ne et tu tenteris</em> <strong>(Galat. VI, 1)</strong>. Ipsis quoque apostolis
cum magisterio coelesti denuntiatur infirmitas propria,
<nobr><sub></sub></nobr> cum <small>[Note: <nobr><sub></sub></nobr> Forte melius expungeretur particula <em>cum,</em> quae
habetur in editis et ms.]</small> congrui timoris demonstratur in humilitate
cordis cautela retinenda, dicente Domino: <em>Vigilate
et orate, ne veniatis in tentationem. Spiritus
quidem promptus, caro autem infirma est</em> <small>[Note: <nobr><sub></sub></nobr> Ms. non habet <em>est,</em> nec textus evangelicus. Antuerp.
habet.]</small> <strong>(Matth.
XXVI, 41)</strong>.</p>
<br> <h4><center>CAPUT X. </center></h4>
<p>Verumtamen quia cuncta quae divinis continentur
eloquiis, ad custodiam vel reparationem dicuntur humanae
salutis; providit sermo divinus, ne dum justis
divinae metus indicitur aequitatis, econtrario mortifera
peccatoribus desperatio nasceretur, si spes indulgentiae
minime monstraretur. Ipsa enim errantes
ad viam veritatis revocat, dum propitiatione divina
converso relaxandum promittit, quidquid mali, priusquam
converteretur admisit. Ideo apostolus Paulus
<nobr><sub></sub></nobr> in Epistola quam ad Romanos scripsit, sicut fideles
et bonos ad insinuationem severitatis divinae terrificat,
sic infideles et malos ad conversionem spe certissima
supernae bonitatis invitat, ut scilicet tam boni
discerent non altum sapere, sed timere, quam mali
possint remedium salutis aeternae sine quolibet impedimento
dubitationis acquirere. Dicit igitur beatissimus
Paulus: <em>Vide ergo bonitatem et severitatem Dei:
in eos quidem qui ceciderunt, severitatem; in te autem
bonitatem, si permanseris in bonitate: alioquin et tu
excideris; et illi, si non permanserint in incredulitate,
inserentur. Potens est enim Deus iterum inserere illos</em>
<nobr><sub></sub></nobr> <strong>(Rom. XI, 22, 23)</strong>. Itaque cum dicat Apostolus illum
excidendum qui in bonitate non permanserit, et illum
qui in incredulitate non permanserit inserendum;
quis homo justus non tremefactus justitiam metuat,
vel quis iniquus non ad Dei misericordiam confirmatus
accurrat? <small>[Note: <nobr><sub></sub></nobr> Hunc locum non paucis verbis mancum restituere non licuit ope edd. aut mss. codd.]</small> Quis non compellatur bono cuilibet
impii, si toto corde conversus fuerit, audeat desperare,
cum coelestis medicina praeceptis salubribus
aequaliter sanis consulat et infirmis; illis timorem
justitiae indicens, tanquam salutis acceptae custodem;
istis misericordiae beneficium pollicens, ut, spei remedio
sublevati, recipiant quam perdiderant sospitatem.
Timor enim justitiae praecipitur sanato, cui
<strong>367</strong> dicitur: <em>Ecce sanus factus es, jam noli peccare,
ne deterius tibi aliquid contingat</em> <strong>(Joan. V, 14)</strong>. Spes
<nobr><sub></sub></nobr> quoque misericordiae demonstratur infirmis, cum dicitur:
<em>Non est opus sanis medicus, sed male habentibus:
non veni vocare justos, sed peccatores in poenitentiam</em>
<strong>(Luc. V, 32)</strong>. Sermo quoque propheticus misericordiam
Dei justitiamque commendare non desinit,
sic Deo per Ezechielem prophetam dicente: <em>Iniquus
si se convertat ab omnibus iniquitatibus suis quas
fecit, et custodierit omnia mandata mea, et fecerit justitiam
et misericordiam, vita vivet, et non morietur.
Omnia delicta ejus quaecunque fecit, non erunt in memoria.
In sua justitia quam fecit, vivet. Nunquid voluntate
volo mortem peccatoris, dicit Dominus, quam
ut avertatur de via sua mala, et vivere eum</em> <strong>(Ezech.
XVIII, 21)</strong>? Ostenso itaque ad impios convertendos
divinae longanimitatis ac benignitatis beneficio, ad justos
<nobr><sub></sub></nobr> quoque deterrendos ita propheticus sermo dirigitur:
<em>Cum se autem averterit justus a sua justitia, et
fecerit iniquitatem, secundum omnes iniquitates quas
fecit ille iniquus, omnes justitiae ejus quas fecit, non
erunt in memoria. In delicto suo quo deliquit, et
in peccatis suis quibus peccavit, in ipsis morietur</em>
<strong>(Ibid. 24)</strong>.</p>
<br> <h4><center>CAPUT XI. </center></h4>
<p>Innumerabilia sunt divinarum testimonia Scripturarum
quibus Deus misericors praedicatur et justus,
nec est aliud quod omnis textus agat coelestis eloquii,
nisi ut malos admoneat timore justitiae Dei celeriter
malis operibus finem ponere, et bonos in bonis operibus
sollicite atque humiliter permanere. Ut scilicet
<nobr><sub></sub></nobr> et omnis iniquus aequitatem Dei metuens, ad misericordiam
currat justae bonitatis, et omnis justus, de
Dei misericordia gaudens, judicium benignissimae non
negligat aequitatis. Quia ubi est misericordia justitiaque
perfecta, nec favorem potest justus peccatis impendere,
nec indulgentiam conversis misericors abnegare.
Ex hoc igitur quod justus et misericors praedicatur,
facillime cognoscitur (<em>al.</em> cognoscimus) non
nisi conversis remissionem tribui peccatorum, nec
nisi permanentibus in peccato supplicium sempiternae
damnationis inferri. Propter quod Psalmista sic canit:
<em>Nisi convertamini, gladium suum vibravit, arcum suum
tetendit, et paravit illum, et in eo paravit vasa mortis</em>
<nobr><sub></sub></nobr> <strong>(Psal. VII, 13)</strong>. Per Esaiam quoque non dissimilis adversus
contumaces et divinae clementiae contemptores
lata reperitur ore divino sententia, in qua cognoscitur,
nec inaniter quemquam divinis imperiis
obedire, nec impune in iniquitatibus permanere. Sic
ergo dicit: <em>Lavamini, mundi estote, auferte nequitias
vestras ab animis vestris e conspectu oculorum meorum;
desinite a malitiis vestris, discite bonum facere,
inquirite judicium, eripite injuriam accipientem, judicate
pupillo, et justificate viduam, et venite disputemus,
dicit Dominus. Et si fuerint delicta vestra ut phoenicium,
ut nivem dealbabo. Si autem ut coccum, ut lanam
candidam efficiam. Et si volueritis et obaudieritis me,
quae bona sunt terrae, edetis. Si autem nolueritis, neque
obaudieritis me, gladius vos comedet. Os enim Domini
</em><nobr><sub></sub></nobr> <em>locutum est hoc</em> <strong>(Isa. I, 16 et seq.)</strong>. Quis rogo est tam
durus aut omnino stolidus, qui in hoc sermone monitionis
supernae, si ad conversionem non invitatur
<strong>368</strong> delectatione promissi, non saltem compellatur
terrore supplicii? Contemptorem quippe divini sermonis
non excipiet salus, sed comesturus est gladius.
Hinc est quod alio loco in ejusdem prophetae
volumine demonstratur, quia nisi per conversionem
nemo perveniet ad salutem. Sic enim dicitur: <em>Si conversus
fueris et ingemueris, salvus eris</em> <strong>(Isai. XXX, 15,
sec. LXX)</strong>. In hoc testimonio conditionali Deus et
praecepto utitur, et promisso. Dicens quippe, <em>Si conversus
fueris et ingemueris, salvus eris,</em> ostendit ex
conversionis conditione promissionem salutis omnino
pendere. Haec est igitur inter Deum hominemque conditio,
<nobr><sub></sub></nobr> id est, inter praecipientem Dominum servumque
poscentem, inter judicem qui sine justitia misericordiam
praerogat, et peccatorem qui misericordiam
juste judicantis exspectat. Dicit igitur iste Dominus,
misericors et justus, severus et pius: Si hoc feceris,
hoc habebis; si quod dico custodieris, dabo quod poscis;
ego tibi praecipio conversionem, tu poscis a me
salutem; si parueris praecepto, potieris beneficio; si
jussa fieri videam, postulata concedam: <em>Si conversus
fueris et ingemueris, salvus eris.</em></p>
<br> <h4><center>CAPUT XII. </center></h4>
<p>Cum dicitur ergo peccanti beneficium salutis accipere
cupienti, quia si conversus fuerit et ingemuerit,
salvus erit; consequenter intelligitur quia, ETIAMSI INGEMUERIT,
<nobr><sub></sub></nobr> tamen conversus non fuerit, salvus non
erit. Non enim frustra utrumque divinus sermo complexus
est, nisi ut haec duo, id est conversionem et
gemitum, necessaria cognosceremus ad consequendum
salutis effectum. Nonnulli enim scelerum suorum
consideratione perterriti, pro iniquitatibus quidem
suis in oratione gemunt, nec tamen ab iniqua operatione
discedunt. Fatentur se male fecisse, nec ullum
finem volunt malis factis suis imponere. Accusant
humiliter in conspectu Dei peccata quibus tenentur
oppressi, et eadem peccata quae humilitate sermonis
accusant, corde perverso contumaciter cumulant. In
dulgentiam quam lacrymosis gemitibus poscunt, ipsi
<nobr><sub></sub></nobr> sibi pravis operibus adimunt. Medelam postulant a
medico, et in perniciem suam subrogant adjutorium
morbo. Ac sic inaniter verbis quaerunt placare justum
judicem, quem factis iniquis magis irritant ad furorem.
Tales enim nunquam diluunt gemendo peccatum,
quia non desinunt peccare post gemitum. Pro
criminibus namque gemunt; et post gemitum ad crimina
redeunt. De talibus in libro Ecclesiastico Scriptura
divina sic loquitur: <em>Qui baptizatur a mortuo, et
iterum tangit illum, quid proficit lavatio ejus? Sic
homo qui jejunat pro peccatis suis, et iterum eadem
faciens, quid proficit humiliando se? Orationem ejus
quis exaudiet</em> <strong>(Eccli. XXXIV, 30, 31)</strong>? Rectissime igitur
dicit Deus homini: <em>Si conversus fueris et ingemueris,
salvus eris.</em> Apud Deum quippe severum et bonum
tunc oratio gementis auditur, tunc poscentis fletus
<nobr><sub></sub></nobr> attenditur, tunc flenti conceditur salus, si fuerit ad
Deum contriti cordis humilitate conversus. Necesse
est enim ut Deus peccatori misertus ignoscat, si tamen
peccator iniquitatem suam conversus agnoscat.
Denique divinam misericordiam <strong>369</strong> propterea David
sanctus efficaciter invenit, quia conversus per
humilitatem contriti cordis, quod male fecerat agnoscendo
damnavit, nec distulit punire poenitendo mali
operis cupiditatem in qua fuerat lapsus; quia si non puniret
unde reus tenebatur, procul dubio ipse puniretur.
Suum ergo facinus agnovit conversus in poenitentiam,
metuit ne damnatus agnovisset poenam. Ipse
in se poenitens vindicabat agnoscendo, quod ignosci
sibi volebat a Domino. Denique cum dixisset: <em>Miserere
mei, Deus, secundum magnam misericordiam tuam,
</em><nobr><sub></sub></nobr> <em>et secundum multitudinem miserationum tuarum dele
iniquitatem meam; Magis magisque lava me ab injustitia
mea, et a delicto meo munda me</em> <strong>(Psal. L, 1, 2)</strong>;
statim secutus adjunxit: <em>Quoniam iniquitatem meam
ego agnosco, delictum meum coram me est semper</em>
<strong>(Ibid., 4)</strong>. Agnoscebat iniquitatem suam, non ut peccando
magis augeret, sed ut poenitendo dilueret; atque
ita dominationem peccati, quam delectatio culpabilis
invexit, conversio vera submovit. Et quia ingemuit
David ex toto corde conversus, continuo salvus
est factus, atque ita in eo completum est quod
per prophetam praecipitur: <em>Si conversus fueris et ingemueris,
salvus eris.</em></p>
<br> <h4><center>CAPUT XIII. </center></h4>
<p><nobr><sub></sub></nobr> Porro conversio et ab impietate et ab iniquitate
praecipitur. Utraque enim adversum se iram Dei provocant:
quia utrumque Deus exsecratur et damnat,
dicente Paulo: <em>Revelatur enim ira Dei de coelo super
omnem impietatem et injustitiam hominum</em> <strong>(Rom. I,
18)</strong>. Et Salomon ait, quod etiam beatus Petrus suis
dictis inseruit: <em>Si justus vix salvabitur, peccator et
impius ubi parebunt</em> <strong>(Prov. XI, 31, juxta LXX; I Petr.
V, 18)</strong>. Unde non immerito Vas electionis, quod divinae
plenum erat caritatis, sicut pro his qui in fide
<nobr><sub></sub></nobr> peccabant tristitia magna concutiebatur et dolore
cordis, sic illos qui, intra Ecclesiam constituti, et
impudice luxurioseque viventes poenitentiam non
agebant, lugere se testatus est. De Judaeis enim quos
increduli cordis impietas possidebat ita dicit: <em>Veritatem
dico in Christo, non mentior, testimonium mihi
perhibente conscientia mea, in Spiritu sancto, quoniam
tristitia mihi est magna, et continuus dolor cordi meo.
Optabam enim ego ipse anathema esse a Christo pro
fratribus meis, qui sunt cognati mei secundum carnem,
qui sunt Israelitae</em> <strong>(Rom. IX, 1, 2, 3, 4)</strong>. De illis vero
qui intra Ecclesiam positi malis operibus insistebant,
sic ad Corinthios loquitur medicinali sermone: <em>Ne
iterum cum venero humiliet me Deus apud vos, et lugeam
multos ex his qui ante peccaverunt, et non egerunt
poenitentiam, super immunditia et fornicatione et
</em><nobr><sub></sub></nobr> <em>impudicitia quam gesserunt</em> <strong>(II Cor. XII, 21)</strong>. Nec
istos utique tristis doleret, nec illos humiliatus doleret
Apostolus, si impiis et iniquis exacerbantibus divinam
justitiam sine conversione cordis remissionem
peccatorum crederet conferendam; cum ipsa remissio
peccatorum non nisi in conversione cordis sortiatur
effectum; in illis duntaxat qui propriae jam
voluntatis utentes arbitrio, divini muneris opitulatione
conversi mutata in melius vita, non desistunt
ad poscendam remissionem peccatorum currere, ad
quorum <strong>370</strong> perpetrationem sive nescientes ignorantia
impulit, seu, quod est deterius, scientes contumacia
voluntatis illexit. Propter quod Propheta
orat Deum: <em>Delicta juventutis et ignorantiae meae</em> (al.
<em>ignorantias meas) ne memineris</em> <strong>(Psal. XXIV, 7)</strong>. Et
<nobr><sub></sub></nobr> Salvator noster ait: <em>Servus nesciens voluntatem domini
sui, et faciens indigna</em> (al. <em>digna), vapulabit paucis,
et servus sciens voluntatem domini sui et faciens indigna,
plagis</em> <small>[Note: <nobr><sub></sub></nobr> Sic ms. Abest vox <em>plagis</em> ab editis. At in textu
evangelico paulo aliter habetur, nempe, <em>faciens digna
plagis, vapulabit multis.</em>]</small> <em>vapulabit multis</em> <strong>(Luc. XII, 47)</strong>. Unde et
Apostolus in ignorantia se peccasse confitetur his
verbis: <em>Gratias ago ei qui me confortavit Christo</em> <small>[Note: <nobr><sub></sub></nobr> Ant., <em>in Christo;</em> ms. omittit <em>in,</em> et ipse textus
Apostoli.]</small>
<em>Jesu Domino nostro; quia fidelem me existimavit, ponens
in ministerio, qui prius fui blasphemus, et persecutor,
et contumeliosus; sed misericordiam consecutus
sum, quia ignorans feci in incredulitate</em> <strong>(I Tim. I, 12,
13)</strong>. Ne quis ergo sibi de ignorantia blandiatur, attendendus
est Apostoli sermo, qui se ignorantia quidem
fecisse pronuntiat, sed tamen se peccasse non
negat; imo primum se dicit <strong>(Ibid., 15)</strong> omnium peccatorum:
<nobr><sub></sub></nobr> primum scilicet, non temporis cursu, sed
iniquitatis excessu. Misericordiam itaque in hoc consecutus
est, ut peccata quae in ignorantia fecerat,
illuminatus agnosceret, et conversus protinus abdicaret.
Hoc autem fit, ut, sicut nos docet apostolus
Jacobus, omne datum optimum, et omne donum
perfectum, desursum descendere a Patre luminum
<strong>(Jac. I, 17)</strong> cognoscamus. Qui cum in peccatore hoc
inveniat pro quo debeat juste damnari, conversionem
ipse gratis tribuit peccatori, per quam justae
damnationis possint tormenta submoveri.</p>
<br> <h4><center>CAPUT XIV. </center></h4><nobr><sub></sub></nobr> 
<p>In omni ergo peccatore qui arbitrio jam propriae
voluntatis utitur, per conversionem cordis beneficium
divini muneris inchoatur. Caeterum parvulos
novimus non propria voluntate, sed fidelium pro eis
confitentium recta credulitate salvari. Convenit enim
judicio veritatis parvulos ministerio alienae confessionis
absolvi, quos vinculo constat alienae iniquitatis
obstringi: ut, aliis spiritaliter confitentibus, accipiant
justificationis beneficium, qui, aliis carnaliter
generantibus, portant originale peccatum; et sicut
ad primam nativitatem obfuit nondum natis nec
aliquid agentibus parentum carnalis concubitus, sic
eis nescientibus prosit ad secundam nativitatem fidelium
pro eis confitentium spiritalis affectus. Quantum
<nobr><sub></sub></nobr> ergo ad illos attinet qui propriorum jam possunt actuum
reddere rationem, nullus efficietur beatus,
nisi qui malis actibus renuntians, ad Deum fuerit
tota cordis humilitate conversus. <em>Beati</em> enim <em>quorum
remissae sunt iniquitates, et quorum tecta sunt peccata</em>
<strong>(Psal. XXXI, 1)</strong>. Quisquis igitur propriae voluntatis et
operationis iniquitatem portat, non potest aliquam
accipere beatitudinem, nisi fuerit ad ipsum conversus
beatitudinis largitorem.</p>
<br> <h4><center>
<strong>371</strong> CAPUT XV. </center></h4>
<p>Peccatis enim excaecatur cor, remissione vero illuminatur.
Quia sicut nihil est aliud excaecari quam lumine
privari, ita curatus oculus in quantum potiri
valet visione luminis, in tantum caret vitio caecitatis.
Qui tamen oculus videre lumen nullatenus valebit,
<nobr><sub></sub></nobr> nisi se illi lumen infuderit. Oculus igitur per luminis
infusionem potest percipere luminis visionem. Sic et
remissio peccatorum cum hominibus datur, procul
dubio caecitas cordis expellitur, ut lumen justitiae
oculo interiore cernatur. Caeterum quomodo fieri
potest ut obscuritas tenebrarum removeatur, si luminis
infusio non donetur? Deus ergo quibus propria
peccata dimittit, lumen verae conversionis <small>[Note: <nobr><sub></sub></nobr> Ant., <em>Confessionis;</em> sed melius et congruentius ipsi contextui quod substituimus ex ms.]</small> infundit.
Quocirca sicut caecus quilibet, quandiu caecus
est, non potest lumen videre; sic iniquus quilibet
aut impius remissionem non accipit peccatorum, nisi
praeventus gratuitae justificationis munere toto corde
convertatur ad Deum: ipsius enim remissionis effectus
in cordis conversione consistit. Caeterum cui
conversionis gratia non conceditur, peccatorum remissio
<nobr><sub></sub></nobr> non donatur. Quid est enim aliud peccatorum
remissionem consequi, nisi a peccati dominatione
liberari? <em>Omnis enim</em> (sicut Veritas dicit) <em>qui facit
peccatum, servus est peccati</em> <strong>(Joan. VIII, 34)</strong>. Quomodo
autem potiri creditur splendifico liberationis munere,
qui peccati non caret teterrima servitute?
Propter quod eorum qui dicunt: <em>Faciamus mala,
ut veniant bona</em> <strong>(Rom. III, 8)</strong>, justam esse damnationem,
Magistro gentium docente, cognovimus, quo
praedicante similiter audivimus: <em>Quia neque fornicarii,
neque idolis servientes, neque adulteri, neque molles,
neque masculorum concubitores, neque fures, neque
avari, neque ebriosi, neque maledici, neque rapaces,
</em><nobr><sub></sub></nobr> <em>regnum Dei possidebunt</em> <strong>(I Cor. VI, 9, 10)</strong>. Galatae
quoque sic idem doctor eximius monet: <em>Manifesta
autem sunt</em> (inquiens) <em>opera carnis. Quae sunt fornicatio,
immunditia, luxuria, idolorum servitus, veneficia,
inimicitiae, aemulationes, irae, rixae, dissensiones, haereses,
invidiae, homicidia, ebrietates, comessationes,
et his similia, quae praedico vobis, sicut praedixi, quoniam
qui talia agunt, regnum Dei non consequuntur</em>
<strong>(Gal. V, 19 et seq.)</strong>. Quia igitur justus est Deus,
quandiu isti talia agunt, regnum Dei non consequuntur;
quoniam vero idem Deus misericors est, propterea
mali, si talia agere desinant in quibus Deum
contumaciter exacerbant, et humiliati atque correcti
ad Deum convertantur, regnum Dei sine dubio
consequentur. Sicut enim opus justitiae non vincitur,
<nobr><sub></sub></nobr> sic nec opus misericordiae submovetur. Et ideo sic
Deus possessionem regni sui disposuit, ut eam, quia
justus est, impio et iniquo non donet; quia vero
misericors est, omni veraciter converso non deneget.</p>
<br> <h4><center>
<strong>372</strong> CAPUT XVI. </center></h4>
<p>Conversio autem tunc vera probatur in homine,
si impietas et iniquitas pellatur ex corde. Verumtamen
inter impietatem et iniquitatem haec solet pronuntiari
differentia, quod impietas, aut pravam in
Deum fidem gerit, aut nullam; iniquitas autem malis
moribus polluit vitam. Blasphemat impietas Deum,
laedit iniquitas proximum. Impietas autem ex humilitate
carnis mentitur (<em>forte</em> metitur) altissimum, nitens
sacramentum pietatis invictae ad divinae naturae
<nobr><sub></sub></nobr> contumeliam praedicare, aut in humana carne Deum
Dei Filium conceptum natumque denegat, et Deo
vero non carnis veritatem, sed ostentationem solam
falsae visionis assignat; aut ita carnem Christi fatetur
de carne Virginis, ut eam neget in carnis susceptione
conceptam; aut eumdem Patrem quem Filium
Spiritumque sanctum dicit confusione impia; aut
Patris, et Filii, et Spiritus sancti diversas naturas
inducit separatione perversa, aut non credit carnem
Filii Dei de carne Mariae Virginis sumptam, sed de
coelo non dubitat asseverare depositam; aut aliquid
humanae naturae vult Christo subtrahere, ut accepta
humana carne animam rationalem, id est animam
plenam hominis Unigenitum Deum deneget accepisse.
Impietatis est crimen, si quis dicat, non omnem spiritalem
<nobr><sub></sub></nobr> corporalemque a Deo bonam conditam naturam;
sed ex adverso propriam mali velit assignare
substantiam: cum omne malum, non ex ortu neque
statu naturalis proprietatis existat, sed ex defectu
voluntariae cogitationis eveniat: non quia bona natura
malam naturam recipit, cum mala natura nulla
sit, sed quia dilectionis ordine derelicto, creatura
rationalis, quae ad dilectionem Creatoris facta est,
dum contempto Creatore, aut rebus inhaeret creatis,
aut cogitationibus falsis, deterior facta, temporalia
sempiternis, ima summis, mutabilia immutabilibus
anteponit. Similiter illi qui justos et iniquos, non ex
operum diversitate, sed ex sacramentorum dicunt
<nobr><sub></sub></nobr> communione censendos, nihil volentes unicuique
prodesse, si inter injustos juste vivat in Ecclesia
catholica tanquam unumquemque non pro qualitate
facti, sed pro societate sacramenti aeterna retributio,
sive supplicii sit exceptura, seu regni. Haec ergo quae
sunt a nobis superius intimata, et alia multa quae
adversum catholicam et apostolicam fidem ab haereticis
atque schismaticis proferuntur, impietatis vitio
deputantur. Ipsa enim separatio impios ostendit,
quae tales ecclesiastico corpori, non socios, sed adversarios
facit. Neque enim a conventu ecclesiasticae
unitatis corpore separarentur, ac loco, nisi prius ab
ecclesiastica fide descenderent (<em>forte</em> discederent)
corde corrupto; neque a legitimo verbi Dei conjugio
aperta impietate sejungerentur, nisi perfidas ac perversas
cogitationes adulterina diabolicae constuprationis
<nobr><sub></sub></nobr> seminatione conciperent; quas nequiter interno
foventes assensu, ad hoc postmodum nefaria locutione
parerent, ut viperea similitudine propriis
disrupti fetibus interirent. Viperis quippe hoc est
parere, quod perire. Quarum filii, sicut fertur, disruptis
quibus sunt concepti visceribus, sic egrediuntur
<strong>373</strong> in lucem, ut parentibus inferant mortem.
Cum igitur impia quaelibet pravitas, vel assensu concipitur,
vel etiam professione generatur, aeterna
morte animam interimit. Quae corruptioni consentiens,
ob hoc internae conceptu infidelitatis inflatur,
ut suo postmodum rupta partu moriatur. Tales apostolica
his verbis designat auctoritas: <em>Sicut autem
Jamnes et Mambres restiterunt Moysi; ita et his resistunt
veritati, homines corrupti mente, reprobi circa
</em><nobr><sub></sub></nobr> <em>fidem</em> <strong>(II Tim. III, 6)</strong>. Si quis igitur contraria disputans,
et a bonitate semetipsum segregans, ecclesiasticae
fidei perversus obsistit, iste procul dubio impius
dicitur. Si quis autem in corpore unitatis catholicae
perseverans sacramentorum societate conjunctus,
flagitiis et criminibus deditus, is solet iniquus vocari,
non impius. Unde nobis nunc non est disputandum.
Hoc tamen dicimus, quia non omnis iniquus
est impius, licet omnis impius sit iniquus.</p>
<br> <h4><center>CAPUT XVII. </center></h4>
<p>Conversio ergo illa in conspectu Dei grata est et
accepta, in qua simul et fidei rectitudo servatur, et
vitae bonae regula custoditur: id est, ut principaliter
recta teneatur de Deo sententia, deinde proximo exhibeatur
<nobr><sub></sub></nobr> caritas divinitus imperata. Tunc enim se
homo recte diligit, cum dilectionem Dei sibi devotus
et humilis anteponit. Tunc etiam diligit proximum,
si proximo, quantum potest, consulat, ut ad Deum
recta fide et bona conversatione perveniat. Proximi
autem caritas duplici est ratione servanda, ut scilicet
nec alii inferat quidquam quod sibi nollet inferri;
nec indigenti opem boni operis in quantum potest
deneget, quia nec sibi vellet negari, si similiter indigeret.
Unde Salvatoris nostri sic nos agnoscimus informari
<nobr><sub></sub></nobr> sermone dicentis: <em>Quae vultis ut faciant vobis
homines, eadem et vos facite eis. Haec est enim lex et
prophetae</em> <strong>(Matth. VII, 12)</strong>. Non dixit Christus, quae
vobis fecerint homines, eadem et vos facite eis; ne
malum crederemus pro malo reddendum ei qui nobis
mali aliquid fecit, aut cuiquam negandum putaremus
beneficium, a quo nobis nihil beneficii sciremus impensum:
cum debeat Christianus omni homini benevolentiae
adjutorium, vel praerogare, vel reddere;
ut et bono bonum reddat, et malum bonitate praeveniat.
Dicitur enim nobis a Domino: <em>Diligite inimicos
vestros, benefacite his qui vos oderunt, et orate pro
persequentibus et calumniantibus vos, ut sitis filii patris
vestri qui in coelis est, qui solem suum facit oriri
super bonos et malos, et pluit super justos et injustos</em>
<strong>(Matth. V, 44, 45)</strong>. Boni autem fideles, non solum
<nobr><sub></sub></nobr> ab illis persecutionem patiuntur qui foris positi latratibus
perfidis ac perversis Ecclesiae catholicae dogmatibus
obnituntur; sed etiam ab illis qui videntur
quidem intra Ecclesiam esse, sed male viventes inveniuntur
ecclesiasticae traditioni non ore, sed opere
repugnare. Quos cum boni conspiciunt, graviter gemunt,
et sancto affectu permotus cruciatur bonus
animus, quando alienae perversitatis non fugit sensum,
quamvis tenere non possit assensum.</p>
<br> <h4><center>
<strong>374</strong> CAPUT XVIII. </center></h4>
<p>Intra catholicam quippe Ecclesiam in praesenti
saeculo justi et iniqui <small>[Note: <nobr><sub></sub></nobr> Ms., <em>justis et iniqui.</em>]</small> tenentur admixti sacramentorum
scilicet communione, non morum, id est societate
credulitatis, non similitudine conversationis.
<nobr><sub></sub></nobr> Non ergo corde, sed corpore <small>[Note: <nobr><sub></sub></nobr> Sic ms. unus. Ms. alter et editi, <em>non corpore;</em>
sed male.]</small>; quia professione, non
opere. Nunc igitur quandiu, secundum beati Pauli
praedicationem, <em>in magna domo non solum sunt vasa
aurea, sed et lignea et fictilia, et quaedam quidem sunt
in honorem, quaedam vero in contumeliam</em> <small>[Note: <nobr><sub></sub></nobr> Ant., <em>in honore, quaedam vero in contumelia,</em> sed
ms., <em>in honorem . . . in contumeliam,</em> juxta textum
ipsum, <b>εἰς τιμὴν, εἰς ἀτιμίαν,</b> et Vulg. vers.]</small> <strong>(II Tim. II,
20)</strong>; intra Ecclesiam quidem sunt iniquus et justus,
extra Ecclesiam vero nullus est justus. Et intra dominicam
aream, donec ventilatoris metuendus exspectatur
adventus, et discretio ventilationis novissime differtur,
palea frumento locali communione miscetur.
Quisquis autem extra dominicam aream locus est,
quamvis ibi vocabulum nominetur agricolae, sola ibi
potest quae vento raptatur palea residere. Verum
quia tanta est agricolae nostri omnipotentia, ut nullus
valeat ejus vincere voluntatem; quisquis in praesenti
<nobr><sub></sub></nobr> vita conversus recurrerit ad areae dominicae locum
legitimum, si perseveranter teneat in fide recta
bonae vitae propositum, non erit palea, sed frumentum,
nec ignibus tradetur arsurus, sed in horreo
congregabitur placitis Deo fructibus opimatus.</p>
<br> <h4><center>CAPUT XIX. </center></h4>
<p>In sola ergo Ecclesia catholica datur et accipitur
remissio peccatorum, quam ipse sponsus unam dicit
esse columbam suam, unam electam suam, quam super
petram fundavit, cui claves regni coelorum dedit,
<nobr><sub></sub></nobr> cui etiam potestatem ligandi solvendique concessit,
sicut beato Petro Veritas ipsa veraciter repromittit,
dicens: <em>Tu es Petrus, et super hanc petram
aedificabo Ecclesiam meam, et portae inferorum non
praevalebunt adversus eam; et tibi dabo claves regni
coelorum, et quodcunque alligaveris super terram, erit
ligatum et in coelo; et quodcunque solveris super terram,
erit solutum et in coelo</em> <strong>(Matth. XVI, 18, 19)</strong>. Ab
hac Ecclesia quae claves regni coelorum accepit, quisquis
foris est, non coeli viam graditur, sed inferni;
nec tendit ad aeternae vitae domum, sed currit ad
mortis aeternae supplicium; non solum si remaneat
sine baptismo paganus, sed etiam si in nomine Patris,
et Filii, et Spiritus sancti baptizatus perseveret
haereticus. Neque enim per baptismi meritum adipiscitur
<nobr><sub></sub></nobr> veram vitam, si quis in nomine Patris, et Filii,
et Spiritus sancti, sive intra Ecclesiam, sive extra
Ecclesiam baptizatus, non tamen intra Ecclesiam
catholicam terminarit hanc vitam; nec vivet per ecclesiastici
baptismatis sacramentum, qui non tenuerit
ecclesiasticae <strong>375</strong> fidei caritatisque consortium. Ille
enim salvatur sacramento baptismatis, quem intra
Ecclesiam catholicam usque ad obitum praesentis vitae
tenuerit unitas caritatis.</p>
<br> <h4><center>CAPUT XX. </center></h4>
<p>Caeterum si quis aut de Ecclesia baptizatus egreditur,
aut extra Ecclesiam in Patris, et Filii, et Spiritus
sancti nomine baptizatus, si ante finem praesentis
vitae non fuerit catholicae restitutus Ecclesiae, non
<nobr><sub></sub></nobr> carebit morte, sed requie: quia et tempore diluvii si
quis in arcam Noe <strong>(Genes. VII, 21)</strong> non est ingressus,
non est salvatus diluvio, sed necatus, nec salutem
invenit in aqua, sed mortem. Aqua quippe illa, in qua
praefigurabatur baptismatis sacramentum, quoscunque
in arca reperit, a terra suspensos ad coelestia sublimavit;
residuos autem oppressos occidit, quos
foris invenit. Et pereunte Hiericho, si quos domus
Raab meretricis inclusit, incolumes Jesus servare
praecepit <strong>(Josue VI, 25)</strong>; reliquos vero quos illa non
continebat domus, unius mortis consumpsit interitus.
In illa igitur arca, et in illa domo una eademque
praefigurabatur Ecclesia; sed in his qui extra arcam
diluvio perierunt, et in eis qui extra illam domum
gladio mortui sunt, geminae significationis potest
<nobr><sub></sub></nobr> considerari mysterium. Existimo enim quantum mihi
nunc interim videtur, non incongrue credi in diluvii
significatione praecessisse baptisma Christianae confessionis;
ut agnoscamus haereticos, si extra Ecclesiam
permanserint, baptismo poenam mereri, non
vitam, et eos qui Christum negantes de Ecclesia catholica
discedunt, aeterno supplicio perituros. Arcae
quippe sacramentum beatus Petrus his verbis exponit:
<em>In diebus quando exspectabat Dei patientia in diebus
Noe, cum fabricaretur arca, in qua pauci, id est
octo animae salvae factae sunt per aquam: quod et vos
nunc similis formae baptisma salvos facit, non carnis
depositio sordium, sed conscientiae bonae interrogatio
</em><nobr><sub></sub></nobr> <em>in Deum</em> <strong>(I Petr. III, 20, 21)</strong>. Ubi est autem conscientia
bona, nisi ubi est et fides non ficta? Docet
enim apostolus Paulus: <em>Quia finis praecepti est caritas
de corde puro, et conscientia bona, et fide non ficta</em>
<strong>(I Tim. I, 5)</strong>. Quid ergo aqua diluvii non salvavit extra
arcam positos, sed occidit? Sine dubio praefigurabat
omnem haereticum, licet habentem baptismatis
sacramentum, non aliis, sed ipsis aquis ad inferna
mergendum, quibus arca sublevatur ad coelum. Neque
enim ob aliud eis interitus per aquam nascitur, nisi
quia eos arcae non continet sinus: in quo solo potest
vivere quisquis non vult aquis vitalibus interire.</p>
<br> <h4><center>CAPUT XXI. </center></h4>
<p><nobr><sub></sub></nobr> Hujus arcae mysterium Cyprianus beatissimus martyr
scribens in libro de Simplicitate praelatorum, vel
potius secundum vetusta exemplaria de Unitate catholicae
Ecclesiae, exponit: <em>Adulterari non potest sponsa
Christi: incorrupta est</em> <small>[Note: <nobr><sub></sub></nobr> Ms., <em>et ut dicam.</em>]</small> <em>et pudica; unam domum
novit,</em> <strong>376</strong> <em>unius cubiculi sanctitatem casto pudore
custodit. Haec nos Deo servat, haec filios regno quos
generavit assignat. Quisquis ab Ecclesia segregatus,
adulterae jungitur, a promissis Ecclesiae separatur:
nec perveniet ad Christi praemia, qui relinquit</em> (al. <em>reliquit)
Ecclesiam Christi: alienus est, profanus est, hostis
est. Habere non potest Deum patrem, qui Ecclesiam
non habet matrem. Sicut non potuit evadere quisquis
extra arcam Noe fuit, sic et qui extra Ecclesiam foris
fuerit, non evadet.</em> Certum est igitur tam praedicatione
beati apostoli Petri quam expositione sancti martyris
<nobr><sub></sub></nobr> Cypriani, in arca Noe figuram Ecclesiae, et in aquis
diluvii figuram baptismatis exstitisse. In illa quoque
domo Raab meretricis, quae, pereunte Hiericho, sola
est jubente Jesu cum omnibus quos intra se habuit
incolumis reservata, in sacramento Christianae confessionis,
quantum mihi videtur, catholica ex gentibus
significabatur Ecclesia. Quae scilicet rejecta pristinae
fornicationis illuvie, duos exploratores Jesu
latenter excepit: hoc est, sive utriusque Testamenti
castam cognitionem, sive Dei et proximi caritatem:
quia et in illis duobus Testamentis Dei et proximi
caritas intimatur, et in his duobus praeceptis tota
lex cum prophetis pendere cognoscitur <strong>(Matth. XXII,
40)</strong>. Haec quae prius idolis prostituta fuit meretrix
impia, suscipiens exploratores Jesu, facta est fidelis
<nobr><sub></sub></nobr> et casta: quos custodiens a persequentibus inimicis,
non in inferioribus depositos obruit, sed in solario
domus suae levatos latenter abscondit. Solarium vero
propterea dicitur, eo quod solis lumine perfundatur.
Quis est autem sol humani cordis, nisi ille de quo
dictum est per prophetam: <em>Timentibus autem nomen
meum orietur sol justitiae, et sanitas in pennis ejus</em>
<strong>(Malac. IV, 2)</strong>? De ipso sole oriente Zacharias in
Evangelio sic prophetat: <em>Quia visitavit nos oriens ex
alto, illuminare his qui in tenebris et in umbra mortis
sedent</em> <strong>(Luc. I, 78, 79)</strong>. Nam et Abacuc propheta
Christi ascensionem et ordinis ecclesiastici firmitatem
<nobr><sub></sub></nobr> sub nomine solis lunaeque sic praedicat: <em>Elevatus est sol,
et luna stetit in ordine suo</em> <strong>(Abac. III, 11, sec. LXX)</strong>.
Cor ergo uniuscujusque fidelis non incongrue spiritale
solarium dicitur, quod solis illius superni radiis
salubriter illustratur. Raab itaque meretrix quos
exploratores Jesu in solario suae domus abscondit,
utique in superioribus, hoc est spiritali scientia illuminati
cordis intima dilectione continuit, ut propheticum
illud eloquium operis veritate cantaret: <em>In
corde meo abscondi eloquia tua, ut non peccem tibi</em>
<strong>(Psal. CXVIII, 11)</strong>. Vera itaque fides, quae divinis eloquiis
intimatur, tunc persequentibus non traditur,
tunc in corde fidelium inviolata et incolumis custoditur,
si non terrenis, et caducis, atque carnalibus, sed
coelestibus et spiritalibus promissis animus perseveret
<nobr><sub></sub></nobr> affixus, nec contempletur quae videntur, sed quae non
videntur: <em>Quae enim videntur temporalia sunt,</em> sicut ait
Apostolus; <em>quae autem non videntur, aeterna sunt</em> <strong>(II
Cor. IV, 18)</strong>. Caeterum quisquis propterea Christianam
fidem tenet, ut res terrenas et transitorias acquirat,
iste exploratores Jesu, non in superioribus domus suae,
sed in inferioribus collocat; ubi cum fuerint positi,
facilius et inveniri possunt ab inimicis et perimi.
Omnis enim persecutor et inimicus <strong>377</strong> Ecclesiae
illos spiritaliter interimit, et ipsis ingerit aeternae
mortis interitum, quorum cor invenerit terrenis et
caducis rebus innexum. Hi enim dum terrenas divitias,
aut perdere metuunt, aut acquirere concupiscunt,
praecepta Christi, hoc est exploratores Jesu non
abscondunt in solario cordis, sed tradunt persequentibus
<nobr><sub></sub></nobr> inimicis, aut metu scilicet territi, aut igne pravae
cupiditatis accensi. Nec funiculum coccineum, in
cujus signo domus illa salvata est, habent per fenestram
domus suae suspensum, qui fidei suae non confitentur,
sed denegant sacramenta. Funiculus enim
coccineus sanguinis Christi mysterium praeferebat:
quem ille per fenestram domus suae suspensum habet,
qui fide contra paganos seu contra quoslibet
haereticos Deo protegente firmatus, ac fidem suam
sollicite custodiens, Christi se redemptum sanguine
confitetur. Propter quod ipse Salvator ait: <em>Qui me
confessus fuerit coram hominibus, confitebor et ego eum
coram Patre meo, qui est in coelis; qui autem negaverit
me coram hominibus, negabo et ego eum coram
Patre meo, qui est in coelis</em> <strong>(Matth. X, 32)</strong>. Quamvis
<nobr><sub></sub></nobr> igitur inimicus persecutor exploratores Jesu in inferioribus
conetur occidere, id est robur Christianae
fidei terrenis moliatur promissionibus sive terroribus
enervare; si quis tamen Trinitatis fidem, qua Patrem,
et Filium, et Spiritum sanctum unum Deum
substantialiter credit, in superioribus habuerit collocatam,
omnes persequentis atros errores (<em>forte</em> terrores)
omnesque seductoris insidias non timebit.</p>
<br> <h4><center>CAPUT XXII. </center></h4>
<p>Proinde non solum quos iterati baptismi tenet reatus
innexos debent celeriter ad Ecclesiam recurrere,
et Deum lacrymis ac eleemosynis pro tanto scelere
deprecari; verum etiam si qui forsitan sine iteratione
baptismatis delectatione munerum seu timore poenarum
<nobr><sub></sub></nobr> negantes catholicae fidei sacramentum, ad haereticorum
sunt mortiferum dilapsi consortium, resumant
fidem quam negaverunt, et ad Ecclesiam celeriter
revertantur, ut Jesu veniente, intra illam domum
possint inveniri extra quam nullus potest ab
interitu liberari: quia sicut in Hiericho quisquis
extra illam domum fuit nullum potuit adipisci vitae
subsidium, sic extra Ecclesiam catholicam nullus
accipiet indulgentiam peccatorum; et sicut intra Ecclesiam
catholicam <em>corde creditur ad justitiam, ore
autem confessio fit ad salutem</em> <strong>(Rom. X, 10)</strong>, sic extra
eamdem Ecclesiam mala credulitas non reputatur ad
justitiam, sed ad poenam, et prava confessio non ac
quirit salutem confitenti, sed ingerit mortem. Extra
hanc Ecclesiam nec Christianum nomen aliquem
<nobr><sub></sub></nobr> juvat, nec baptismus salvat, nec mundum Deo sacrificium
offertur, nec peccatorum remissio accipitur,
nec aeternae vitae felicitas invenitur. Una est enim
Christi Ecclesia, una columba, una dilecta, una
sponsa: in qua Trinitas unus Deus, unius naturae
atque substantiae creditur; in qua nec Filio, nec
Spiritui sancto contumelia minorationis ingeritur;
in qua unus atque idem cultus, et honor
unus uni Trinitati, quae Deus verus est, exhibetur.
Haec est una vera <strong>378</strong> Ecclesia, quae sic credit et
praedicat unam Trinitatis essentiam, ut in tribus unam
quamlibet non audeat alteri praeferre personam. Sic
enim nihil se diversum colere in substantia divinitatis
ostendit, ut Patrem et Filium, et Spiritum sanctum,
hoc est ipsam Trinitatem unum verum et solum confitens
<nobr><sub></sub></nobr> Deum, nec in unitatis nomine Sabellianae confusionis
incurrat errorem, et in Trinitatis vocabulo
meminerit Arianae diversitatis mortiferam vitare perniciem.
Apostolicae quippe praedicationis retinens
normam, quemadmodum Trinitatem cognoscit in
personis Patris, et Filii, et Spiritus sancti; sic unius
Dei rectam praedicat fidem, quia in Patre, et Filio,
et Spiritu sancto naturalem praedicat unitatem.</p>
<br> <h4><center>CAPUT XXIII. </center></h4>
<p>Ab hac Ecclesia si qui foris sunt in diversis erroribus
constituti, tunc accipient indulgentiam peccatorum,
si ad eamdem Ecclesiam, dum sunt in hoc saeculo
constituti, recta credulitate fuerint et contriti
cordis humilitate conversi. Ergo currant, dum tempus
<nobr><sub></sub></nobr> est, ad legitimam matrem, quae, sicut ex utero
suo natos filios continet diligenter et nutrit, sic ex
ancilla natos, non solum redeuntes non respuit, quin
etiam misericordiae visceribus errantes inquirit, et
pro affectu incessanter invitat, quos in societatem
paternae haereditatis inducat. Neque enim in eis attendit
ancillaris uteri conditionem, sed paterni recognoscit
seminis veritatem. Quae est enim veritas
paterni seminis, nisi baptisma perceptum in nomine
Trinitatis? Hoc illa in quocunque repererit, tanquam
legitima mater sui juris esse cognoscit. Novit enim,
sicut Rachel <strong>(Genes. XXX)</strong>, non solum proprio utero
filios parere, verum etiam ex ancilla progenitos suo
nomine tanquam genitrix legitima vindicare. Hoc
opus est, ut illi non negligant fraternam societatem
<nobr><sub></sub></nobr> repetere, si volunt paternae haereditatis munere non
carere. Igitur haeresim relinquentes ad catholicam
Ecclesiam celeriter revertantur; nec de haereditatis
possessione dubitent, nec de peccatorum remissione
desperent. Qui enim non credit intra Ecclesiam catholicam
cuncta relaxari posse peccata, ipse sibi remissionem
peccatorum denegat, si de hoc saeculo in
eadem cordis impoenitentis duritia perseverans, alienatus
ab ecclesiastica societate discedat.</p>
<br> <h4><center>CAPUT XXIV. </center></h4>
<p>Talis igitur adversus Spiritum sanctum dicit verbum,
quod neque in hoc neque in futuro sit saeculo
remittendum <strong>(Matth. XII, 32)</strong>. <em>Caritas</em> enim <em>Dei,</em>
quae cooperit multitudinem peccatorum <strong>(I Petr. IV, 8)</strong>,
<em>diffusa est,</em> sicut Apostolus dicit, <em>in cordibus nostris
</em><nobr><sub></sub></nobr> <em>per Spiritum sanctum, qui datus est nobis</em> <strong>(Rom. V, 5)</strong>.
Haec caritas, quia incorruptum tenet unitatis fraternae
consortium, propterea multitudinem peccatorum
cooperit, et in unitate spe certissima perseverantes
perire non sinit. Si quis igitur tenens fidem, quae
per caritatem operatur <strong>(Galat. V, 6)</strong>, sic agit poenitentiam
<strong>379</strong> pristini cujuslibet erroris, ut eum nec
erroris ulterius societas teneat, nec catena mortiferae
desperationis obstringat, liber erit ab illo verbo quod
adversus Spiritum sanctum dicitur, quod dicenti non
dimittitur, neque in hoc saeculo neque in futuro. Hoc
enim verbo Dominus et Salvator noster non aliqua
peccata insinuavit in futuro saeculo dimittenda quae
in hoc saeculo dimissa non fuerint; sed bene intelligentibus
ostendit non alia, sed illa tantum in futuro
<nobr><sub></sub></nobr> saeculo dimittenda quae in hoc saeculo in una et vera
Ecclesia catholica fuerint unicuique dimissa. Soli enim
illi Dominus ligandi solvendique tribuit potestatem,
dicens: <em>Tibi dabo claves regni coelorum; et quodcunque
ligaveris super terram, erit ligatum et in coelis; et
quodcunque solveris super terram, erit solutum et in
coelis</em> <strong>(Matth. XVI, 19)</strong>. Quod ergo sancta Ecclesia
in hoc saeculo non solverit ita insolubile permanet,
ut etiam in futuro saeculo solvi nullatenus possit. Ligatus
est autem omnis homo quem ista non solverit;
nec consequetur aliquod solutionis beneficium, qui
non conversus ad poenitentiam in Ecclesia sibi dandam
speraverit indulgentiam peccatorum. Ille igitur
dicit irremissibile verbum adversus Spiritum sanctum,
qui divitias bonitatis Dei, et patientiae, et longanimitatis
<nobr><sub></sub></nobr> contemnens, secundum duritiam suam et impoenitens
cor thesaurizat sibi iram in die irae et revelationis
justi judicii Dei, qui reddet unicuique secundum
opera sua <strong>(Rom. II. 4)</strong>.</p>
<br> <h4><center>CAPUT XXV. </center></h4>
<p>Etenim sive caritas, et ea de corde puro <small>[Note: <nobr><sub></sub></nobr> Sic ms. et ed. At ms. habet emendatum alia manu, <em>exeat de corde puro.</em>]</small>, sive
unitatis fraternae communio, sive haereditatis coelestis
paterna possessio, in sancti Spiritus donatione consistunt.
De caritate quippe Doctor gentium dicit:
<em>caritas Dei diffusa est in cordibus nostris per Spiritum
sanctum, qui datus est nobis</em> <strong>(Rom. V, 5)</strong>. Unitatem
quoque Spiritus cum eadem caritate commendat, dicens:
<nobr><sub></sub></nobr> <em>Obsecro itaque vos ego vinctus in Domino, ut
digne ambuletis vocatione qua vocati estis, cum omni
humilitate et mansuetudine, cum patientia supportantes
invicem in</em> (al. <em>cum) caritate, solliciti servare unitatem
Spiritus in vinculo pacis</em> <strong>(Ephes. IV, 1, 2, 3)</strong>. Ipsam
quoque communionem Spiritus sancti esse confirmat,
dicens: <em>Gratia quoque Domini nostri Jesu Christi, et
caritas Dei, et communicatio Spiritus sancti sit cum
omnibus vobis</em> <strong>(II Cor. XIII, 13)</strong>. De haereditate quoque
nostra sic loquitur: <em>Signati estis Spiritu promissionis
sancto, qui est pignus haereditatis nostrae</em> <strong>(Ephes. I,
13, 14)</strong>. Spem quoque ipsam, quae vitium desperationis
expellit, sancto Spiritui beatus assignat Apostolus
dicens: <em>Deus autem spei repleat vos omni gaudio et
pace in credendo, ut abundetis in spe et virtute Spiritus
</em><nobr><sub></sub></nobr> <em>sancti</em> <strong>(Rom. XV, 13)</strong>. Ille itaque coelestis haereditatis
adipiscitur perenne consortium, qui intra Ecclesiam
catholicam fraternae caritatis custodiens unitatem,
priusquam praesentem finiat vitam, deponit mortiferam
cordis impoenitentis duritiam, nec desperat in
Ecclesia una et vere catholica remissionem omnium
peccatorum conversis dari per Spiritum sanctum.
<strong>380</strong> Quod etiam ipse Salvator noster ostendit. Postquam
enim resurrexit, insufflans in discipulos, et eis
donum sancti Spiritus tribuens, remittendorum eis
potestatem tribuit peccatorum, dicens: <em>Accipite Spiritum
sanctum. Si cujus peccata dimiseritis, dimittentur
ei; cujus retinueritis, retinebuntur</em> <strong>(Joan. XX,
22, 23)</strong>.</p>
<br> <h4><center>CAPUT XXVI. </center></h4>
<p><nobr><sub></sub></nobr> Non itaque adversus se mortifera desperatione
claudant ostium indulgentiae, qui, ab Ecclesia catholica
segregati, cujuslibet haeresis sive schismatis tenentur
errore obstricti. Deponant duritiam cordis,
si nolunt malis interminabilibus cruciari. Scriptum
namque est quia <em>Cor durum male habebit in novissimo,
et qui amat periculum in illo peribit</em> <strong>(Eccli. III, 27)</strong>.
Quid autem periculosius quam divinis obedientiam
non exhibere sermonibus, et vocantis Dei spernere
voluntatem? Propter quod in libro sancti Job, sicuti
his qui convertuntur aeternitas promittitur gloriosa,
sic impiis, pro eo quod non obediunt, salutis munera
denegantur. Sic enim scriptum est: <em>Qui convertuntur
ab iniquitate, si audierint et servaverint, complebunt dies
suos in bonis, et annos suos in gloria. Impios vero non
</em><nobr><sub></sub></nobr> <em>facit salvos, eo quod noluerunt scire Deum, et cum monerentur,
inobedientes erant</em> <strong>(Job XXXVI, 11 et seq.)</strong>.
Non ergo spernant obedientiae tempus indultum, sed
ad Ecclesiam catholicam revertantur; in qua sola per
sancti Spiritus donum caritas cooperit multitudinem
peccatorum <strong>(I Petr. IV, 8)</strong>. Si qui etiam in Ecclesia
catholica sunt, et male vivunt, priusquam istam vitam
finiant, festinent ut a mala vita discedant; nec
sibi putent ad salutem sufficere catholicum nomen, si
Dei non faciant voluntatem. Dicit enim Salvator
noster: <em>Non omnis qui dicit mihi, Domine, Domine,
intrabit in regnum coelorum; sed qui fecerit voluntatem
</em><nobr><sub></sub></nobr> <em>Patris mei, qui in coelis est, ipse intrabit in regnum coelorum</em>
<strong>(Matth. VII, 19)</strong>. Nam et in libro Psalmorum
scriptum est: <em>Quia prope est Dominus omnibus invocantibus
eum in veritate; voluntatem timentium se faciet,
et preces eorum exaudiet, et salvos faciet eos</em>
<strong>(Psal. CXLIV, 18, 19)</strong>. Propter quod et in Proverbiis
unusquisque nostrum et timere Dominum jubetur, et
a malo discedere. Ibi quippe dicitur: <em>Time Dominum,
et declina ab omni malo, et erit pax corpori tuo, et diligentia
ossibus tuis</em> <strong>(Prov. III, 7, 8)</strong>. Nam et in libro
Ecclesiastico, ne mala faciat unusquisque fidelium sic
admonetur: <em>Noli facere mala, et non apprehendent te.
Discede ab iniquo, et discedent mala ab te. Ne semines
mala in sulcis injuriae, et non metes illa in septuplum</em>
<strong>(Eccli. VII, 1, 2, 3)</strong>. In eodem libro rursus ne quisquam
<nobr><sub></sub></nobr> peccata peccatis adjiciens de misericordia Dei
velit sibi vana cogitatione blandiri, hujuscemodi verbis
doctrina salutaris occurrit: <em>Ne adjicias peccatum
super peccatum, et dicas: Miseratio Dei magna est;
misericordia enim et ira ab illo, et in peccatores respiciet
ira illius</em> <strong>(Eccli. V, 5, 6, 7)</strong>. Et rursus sanctus
Job dixit: <em>Nonne perditio erit iniquo, et alienatio facientibus
iniquitatem</em> <strong>(Job XXXI, 3)</strong>? In Proverbiis
scriptum est: <em>Iniquitates suae capient impium; funiculis
autem peccatorum suorum unusquisque constringitur.
Hic moritur cum indisciplinatis,</em> <strong>381</strong> <em>de multitudine
autem vitae suae projectus est, et perit pro insipientia</em>
<strong>(Prov. V, 22, 23)</strong>.</p>
<br> <h4><center>CAPUT XXVII. </center></h4>
<p>Et ne quis putet aliqua peccata hominum latere
<nobr><sub></sub></nobr> Deum posse, sancti Job sermonibus instruamur dicentis:
<em>Cogitationes meas dinumerasti, et nihil te latuit
peccatorum meorum. Signasti quasi</em> <small>[Note: <nobr><sub></sub></nobr> Ms. unus omittit <em>quasi,</em> nec legitur apud LXX;
sed habetur in ms. altero et edd.]</small> <em>in sacculo
iniquitates meas, adnotasti si quid invitus erravi</em> <strong>(Job
XIV, 16, 17, juxta LXX)</strong>. Ne vero aliquis impunitum
se futurum putet, si converti noluerit, ejusdem sancti
viri verbis intentus auscultet dicentis: Imo vero
nullus confidat cum sit nequam, se impunitum futurum,
quidquid in iracundia provocet Deum, tanquam
inquisitio in eo non sit futura. Propter hoc in
Ecclesiastico salubris deprompta monitio, ut nec
conversio nobis desit qua vitentur peccata, nec deprecatio,
qua possint dimitti praeterita. Sic enim dicitur:
<em>Fili, peccasti? Ne adjicias iterum; sed et de
pristinis deprecare, ut tibi dimittantur. Quasi a facie
</em><nobr><sub></sub></nobr> <em>colubri fuge peccata. Si accesseris ad illa, suscipient
te, et quasi dentes leonis in vorando interficient te</em>
<strong>(Eccli. XXI, 1, 2)</strong>. Sed nec illud siletur, quod impii
et peccatores qui poenitentiam impietatis sive iniquitatis
agere noluerint, aeternis sint in fine deputandi
suppliciis, misericordiam vero his qui poenitentiam
gesserint Dominus noster largiatur. Quippe in
libro Ecclesiastico sic positum est: <em>Quoniam et Altissimus
misertus est poenitentibus, et impiis et peccatoribus
reddet vindictam</em> <strong>(Eccli. XII, 7)</strong>. Rursus in eodem
volumine sic dicitur: <em>Memento quoniam ira non
tardabit. Humilia valde spiritum tuum, quoniam vindicta
</em><nobr><sub></sub></nobr> <em>carnis impii ignis et vermis</em> <strong>(Eccli. VII, 18, 19)</strong>.
Esaias quoque dicit: <em>Quia ignis eorum non exstinguetur,
et vermis eorum non morietur</em> <strong>(Isai. LXVI, 24)</strong>.
Rursum in Ecclesiastico positum est: <em>Stuppa collecta
synagoga peccantium, et consummatio eorum flamma
ignis. Via peccantium plena offensis, et in fine illorum
inferi, et tenebrae, et poenae</em> <strong>(Eccli. XXI, 10, 11)</strong>.</p>
<br> <h4><center>CAPUT XXVIII. </center></h4>
<p>Haec est mors, quae secundum carnem viventes
excipiet, sicut beati Pauli praedicatio sancta testatur,
ita dicentis <small>[Note: <nobr><sub></sub></nobr> Ms. unus, <em>ita scribentis.</em>]</small>: <em>Ergo, fratres, debitores sumus non
carni, ut secundum carnem vivamus. Si enim secundum
carnem vixeritis, moriemini; si autem spiritu
facta carnis mortificaveritis, vivetis</em> <strong>(Rom. VIII. 12,
13)</strong>. Facta autem carnis sequitur, si quis aut obsequitur
<nobr><sub></sub></nobr> desideriis saecularium, aut in impietate vult
remanere captivus: cum nos non aliud doctrina spiritalis
erudiat, nisi ut abnegata impietate, desideria
quoque saecularia deponamus. Quod gentium Doctor
his verbis insinuat: <em>Apparuit autem gratia Domini
omnibus hominibus, erudiens nos, ut abnegantes impietatem
et saecularia desideria, sobrie et juste et pie
vivamus in hoc saeculo, exspectantes beatam spem, et
adventum gloriae magni Dei, et Salvatoris nostri Jesu
Christi</em> <strong>(Tit. II, 14 et seq.)</strong>. Illorum <strong>382</strong> est igitur
spes beata, illorum exspectatio certa, illorum felicitas
futura, qui abnegantes impietatem et saecularia
desideria, sobrie et juste et pie vixerint in hoc saeculo.
Sobrietas itaque et justitia et pietas debent a
Christianis intentissime custodiri. Sobrietatem autem
<nobr><sub></sub></nobr> custodit quisquis mores suos vitamque componit.
Et ille juste vivit, qui proximo nec mali aliquid
ingerit, et in quantum potest, adjutorium bonae operationis
impendit. Ille etiam pie vivit, qui perversum
aliquid nec credit de Deo, nec dicit. Quisquis ergo
vult ad regnum pervenire coelorum, vivat sobrius in
semetipso, justitiam servet in proximo, pius perseveret
in Deo.</p>
<br> <h4><center>CAPUT XXIX. </center></h4>
<p>Haec autem tunc in futura vita proderunt, si in
vita saeculi praesentis habeantur. Hoc enim beatus
et sciebat et docebat Apostolus, qui praecipiebat <em>ut
sobrie et juste et pie vivamus in hoc saeculo</em> <strong>(Ibid.)</strong>:
docens scilicet illos adepturos in judicio misericordiam,
qui ante judicium in hoc saeculo justam gesserint
<nobr><sub></sub></nobr> vitam. Propter quod nos in libro Ecclesiastico
divina praemonet Scriptura, dicens: <em>Ante judicium
para justitiam tibi, et in conspectu Dei invenies propitiationem</em>
<strong>(Eccli. XVIII, 19)</strong>. Debet itaque hic sibi
justitiam praeparare, quisquis in conspectu Dei propitiationem
desiderat invenire. Quod enim in praesenti
saeculo sibi homo non thesaurizaverit, futurae
retributionis tempore non habebit. Quod ut divinarum
testimoniis Scripturarum quantum sat est possit
ostendi, primum terminemus librum, ut consequenter
parti residuae quaestionis congruum dare possimus
exordium.</p>
